<TEI xmlns="http://www.tei-c.org/ns/1.0" xml:id="dn-sarit__pātañjalayogaśāstra__nāgarī">
    <teiHeader xml:lang="en">
        <fileDesc>
            <titleStmt>
                <title type="main">Pātañjalayogaśāstra</title>
                <title type="sub">Yogasūtra with Bhāṣya</title>
                <title type="sub">A SARIT edition</title>
                <author>Patañjali</author>
                <respStmt>
                    <persName>Philipp Maas</persName>
                    <resp>Creation of machine-readable version and proof-reading.</resp>
                </respStmt>
            </titleStmt>
            <publicationStmt>
                <authority>SARIT: Search and Retrieval of Indic Texts</authority>
                <availability status="restricted">
                    <p>Copyright Notice</p>
                    <p>Copyright<persName>Philipp Maas</persName>2013</p>
                    <p>
                        <ref target="http://creativecommons.org/licenses/by-sa/3.0/" type="licence">Distributed by<ref target="http://sarit.indology.info" type="url">SARIT</ref>under a Creative Commons Attribution-ShareAlike 3.0 Unported License.</ref>
                    </p>
                    <p>Under this licence, you are free<list>
                            <item>to Share — to copy, distribute and transmit the work</item>
                            <item>to Remix — to adapt the work</item>
                        </list>
                    </p>
                    <p>Under the following conditions:</p>
                    <p>
                        <list>
                            <item>Attribution — You must attribute the work in the manner specified by the author or licensor (but not in any way that suggests that they endorse you or your use of the work).</item>
                            <item>Share Alike — If you alter, transform, or build upon this work, you may distribute the resulting work only under the same or similar license to this one.</item>
                        </list>
                    </p>
                    <p>More information and fuller details of this license are given on the Creative Commons website.</p>
                    <p>SARIT assumes no responsibility for unauthorised use that infringes the rights of any copyright owners, known or unknown.</p>
                </availability>
                <date>2013</date>
                <idno xml:id="dn-id-2013-03-05">2013-03-05</idno>
            </publicationStmt>
            <notesStmt>
                <note>Pātañjalayogaśāstra (Yogasūtra with Bhāṣya) transcribed by Philipp Maas from the Āgāśe 1904 Ānandāśrama edition.</note>
            </notesStmt>
            <sourceDesc>
                <bibl>
                    <title>Vācaspatimiśraviracitaṭīkāsaṃvalitavyāsabhāṣyasametāni Pātañjalayogasūtrāṇi. tathā bhojadevaviracitarājamārtaṇḍābhidhavṛttisametāni pātañjalayogasūtrāṇi. sūtrapāṭhasūtravarṇānukramasūcībhyāṃ ca sanāthīkṛtāni ... Kāśinātha Śāstrī Āgāśe ity etaiḥ saṃśodhitam.</title>
                    <editor>Kāśinātha Śāstrī Āgāśe</editor>
                    <publisher>Ānandāśramamudraṇālaye</publisher>
                    <pubPlace>Punyākhyapattane</pubPlace>
                    <date>1904</date>
                    <note>Ānandāśrama Sanskrit Series no. 47</note>
                    <note>The transcription below excludes the commentary of Bhojadeva, the sūtrapāṭha and indexes.</note>
                </bibl>
            </sourceDesc>
        </fileDesc>
        <encodingDesc>
            <p>The edition from which this e-text was transcribed was printed in the Devanāgarī script. The electronic text below is in a lossless transliteration using the Latin alphabet. The transliteration scheme used is the IAST (<ref target="http://en.wikipedia.org/wiki/International_Alphabet_of_Sanskrit_Transliteration">The International Alphabet of Sanskrit Transliteration</ref>). IAST differs in small ways from ISO 15919, but is preferred by most working Sanskrit scholars. Conversion of this file to ISO 15919 can be achieved by performing the following replacements throughout the file:<code>ṛ -&gt; r̥ and ṃ -&gt; ṁ</code>
            </p>
            <p>Word divison is marked with a space, where sandhi allows, not with sandhi-akṣaras or conjunct glyphs as in Devanāgarī (i.e., "ity evam" not "ityevam".)</p>
            <p>Initial vowel elision for avagraha is reversed and marked with a + sign: e.g., "prathamo+adhyāyaḥ"</p>
        </encodingDesc>
        <revisionDesc>
            <change who="#aso" when="2014-06-24">Automatic conversion from Roman to Devanāgarī.</change>
            <change who="Philipp Maas" when="2013">
                <persName>Philipp Maas</persName>: Compared his own data input with the e-text created by Muneo Tokunaga, for the purpose of eliminating typing errors.</change>
            <change who="Dominik Wujastyk" when="2013-01-16">
                <persName>Dominik Wujastyk</persName>: Converted document from MS Word to TEI-encoded XML.</change>
            <change who="Dominik Wujastyk" when="2013-01-16">
                <persName>Dominik Wujastyk</persName>: Distinguished segmentation of sūtras and bhāṣya. Processed the sutra numbers into xml:id counters in attributes. Tidied up the encoding in many ways.</change>
            <change when="2013-03-03" who="Dominik Wujastyk">Changed all the seg markup to div markup, and type="bhāṣya" to type="commentary" to take advantage of the css styling for the text/commentary distinction.</change>
        </revisionDesc>
    </teiHeader>
    <text xml:id="dn-pātañjalayogaśāstra" xml:lang="sa-Deva">
        <front xml:id="dn-pātañjalayogaśāstra-front">
            <head xml:id="dn-pātañjalayogaśāstra-front-head">ओं तत्सद्ब्रह्मणे नमः<lb xml:id="dn-pātañjalayogaśāstra-front-head-lb-1"/>वाचस्पतिकृतटीकासंवलितव्यासभाष्यसमेतानि<lb xml:id="dn-pātañjalayogaśāstra-front-head-lb-2"/>पातञ्जलयोगसूत्रणि।<lb xml:id="dn-pātañjalayogaśāstra-front-head-lb-3"/>(तत्र समाधिपादः प्रथमः।)<lb xml:id="dn-pātañjalayogaśāstra-front-head-lb-4"/>(अथ व्यासभाष्यम्।)<lb xml:id="dn-pātañjalayogaśāstra-front-head-lb-5"/>
            </head>
        </front>
        <body xml:id="dn-pātañjalayogaśāstra-body">
            <div xml:id="dn-pātañjalayogaśāstra-body-div-1">
                <head xml:id="dn-pātañjalayogaśāstra-body-div-1-head">[मङ्गलम्]</head>
                <lg xml:id="dn-pātañjalayogaśāstra-body-div-1-lg">
                    <l xml:id="dn-pātañjalayogaśāstra-body-div-1-lg-l-1">यस्त्यक्त्वा रूपमाद्यं प्रभवति जगतोऽनेकधानुग्रहाय</l>
                    <l xml:id="dn-pātañjalayogaśāstra-body-div-1-lg-l-2">प्रक्षीणक्लेशराशिर्विषमविषधरोऽनेकवक्त्रः सुभोगी ।</l>
                    <l xml:id="dn-pātañjalayogaśāstra-body-div-1-lg-l-3">सर्वज्ञानप्रसूतिर्भुजगपरिकरः प्रीतये यस्य नित्यं</l>
                    <l xml:id="dn-pātañjalayogaśāstra-body-div-1-lg-l-4">देवोऽहीशः स वोऽव्यात् सितविमलतनुर्योगदो योगयुक्तः ॥१॥</l>
                </lg>
            </div>
            <div xml:id="dn-pātañjalayogaśāstra-body-div-2">
                <head xml:id="dn-pātañjalayogaśāstra-body-div-2-head">[समाधिपादः]</head>
                <div rend="large" type="sutra" xml:id="dn-sū.1.1">
                    <p xml:id="dn-sū.1.1-p">अथ योगानुशासनम् (यो॰सू॰ १।१) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-2">
                    <p xml:id="dn-pātañjalayogaśāstra-body-div-2-div-2-p-1">अथेत्ययमधिकारार्थः॰ योगानुशासनं शास्त्रम् अधिकृतं वेदितव्यम्॰ योगः समाधिः॰ स च सार्वभौमश्चित्तस्य धर्मः॰ क्षिप्तं मूढं विक्षिप्तमेकाग्रं निरुद्धमिति चित्तभूमयः॰ तत्र विक्षिप्ते चेतसि विक्षेपोपसर्जनीभूतः समाधिर्न योगपक्षे वर्तते॰</p>
                    <p xml:id="dn-pātañjalayogaśāstra-body-div-2-div-2-p-2">यस्त्वेकाग्रे चेतसि सद्भूतमर्थं प्रद्योतयति क्षिणोति च क्लेशान् कर्मबन्धनानि श्लथयति निरोधमभिमुखं करोति स संप्रज्ञातो योग इत्य् आख्यायते॰ स च वितर्कानुगतो विचारानुगत आनन्दानुगतो ʼस्मितानुगत इत्युपरिष्टान् निवेदयिष्यामः॰ सर्ववृत्तिनिरोधे त्वसंप्रज्ञातः समाधिः॰</p>
                    <p xml:id="dn-pātañjalayogaśāstra-body-div-2-div-2-p-3">तस्य लक्षणाभिधित्सयेदं सूत्रं प्रववृते ---</p>
                </div>
                <div rend="large" type="sutra" xml:id="dn-sū.1.2">
                    <p xml:id="dn-sū.1.2-p">योगश्चित्तवृत्तिनिरोधः (यो॰सू॰ १।२) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-4">
                    <p xml:id="dn-pātañjalayogaśāstra-body-div-2-div-4-p-1">सर्वशब्दाग्रहणात् संप्रज्ञातो ʼपि योग इत्याख्यायते॰ चित्तं हि प्रख्याप्रवृत्तिस्थितिशीलत्वात् त्रिगुणम्॰</p>
                    <p xml:id="dn-pātañjalayogaśāstra-body-div-2-div-4-p-2">प्रख्यारूपं हि चित्तसत्त्वं रजस्तमोभ्यां संसृष्टम् ऐश्वर्यविषयप्रियं भवति॰ तद् एव तमसानुविद्धमधर्माज्ञानावैराग्यानैश्वर्योपगं भवति॰ तद् एव प्रक्षीणमोहावरणं सर्वतः प्रद्योतमानमनुविद्धं रजोमात्रया धर्मज्ञानवैराग्यैश्वर्योपगं भवति॰</p>
                    <p xml:id="dn-pātañjalayogaśāstra-body-div-2-div-4-p-3">तद् एव रजोलेशमलापेतं स्वरूपप्रतिष्ठं सत्त्वपुरुषान्यताख्यातिमात्रं धर्ममेघध्यानोपगं भवति॰ तत् परं प्रसंख्यानमित्याचक्षते ध्यायिनः॰ चितिशक्तिरपरिणामिन्यप्रतिसंक्रमा दर्शितविषया शुद्धा चानन्ता च सत्त्वगुणात्मिका चेयमतो विपरीता विवेकख्यातिरिति॰ अतस्तस्यां विरक्तं चित्तं तामपि ख्यातिं निरुणद्धि॰ तदवस्थं संस्कारोपगं भवति॰ स निर्बीजः समाधिः॰ न तत्र किंचित् संप्रज्ञायत इत्य् असंप्रज्ञातः॰ द्विविधः स योगश्चित्तवृत्तिनिरोध इति॰</p>
                    <p xml:id="dn-pātañjalayogaśāstra-body-div-2-div-4-p-4">तदवस्थे चेतसि विषयाभावाद् बुद्धिबोधात्मा पुरुषः किंस्वभाव इति ---</p>
                </div>
                <div rend="large" type="sutra" xml:id="dn-sū.1.3">
                    <p xml:id="dn-sū.1.3-p">तदा द्रष्टुः स्वरूपे ʼवस्थानम् (यो॰सू॰ १।३) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-6">
                    <p xml:id="dn-pātañjalayogaśāstra-body-div-2-div-6-p-1">स्वरूपप्रतिष्ठा तदानीं चितिशक्तिर्यथा कैवल्ये॰ व्युत्थानचित्ते तु सति तथापि भवन्ती न तथा॰</p>
                    <p xml:id="dn-pātañjalayogaśāstra-body-div-2-div-6-p-2">कथं तर्हि, दर्शितविषयत्वात् ---</p>
                </div>
                <div rend="large" type="sutra" xml:id="dn-sū.1.4">
                    <p xml:id="dn-sū.1.4-p">वृत्तिसारूप्यमितरत्र (यो॰सू॰ १।४) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-8">
                    <p xml:id="dn-pātañjalayogaśāstra-body-div-2-div-8-p-1">व्युत्थाने याश्चित्तवृत्तयस्तदविशिष्टवृत्तिः पुरुषः॰ तथा च सूत्रमेकमेव दर्शनं ख्यातिरेव दर्शनमिति॰ चित्तमयस्कान्तमणिकल्पं संनिधिमात्रोपकारि दृश्यत्वेन स्वं भवति पुरुषस्य स्वामिनः॰ तस्माच्चित्तवृत्तिबोधे पुरुषस्यानादिः संबन्धो हेतुः॰</p>
                    <p xml:id="dn-pātañjalayogaśāstra-body-div-2-div-8-p-2">ताः पुनर्निरोद्धव्या बहुत्वे सति चित्तस्य ---</p>
                </div>
                <div rend="large" type="sutra" xml:id="dn-sū.1.5">
                    <p xml:id="dn-sū.1.5-p">वृत्तयः पञ्चतय्यः क्लिष्टाक्लिष्टाः (यो॰सू॰ १।५) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-10">
                    <p xml:id="dn-pātañjalayogaśāstra-body-div-2-div-10-p">क्लेशहेतुकाः कर्माशयप्रचये क्षेत्रीभूताः क्लिष्टाः॰ ख्यातिविषया गुणाधिकारविरोधिन्यो ʼक्लिष्टाः॰ क्लिष्टप्रवाहपतिता अप्यक्लिष्टाः॰ क्लिष्टच्छिद्रेष्व् अप्यक्लिष्टा भवन्ति॰ अक्लिष्टच्छिदेषु क्लिष्टा इति॰ तथाजातीयकाः संस्कारा वृत्तिभिरेव क्रियन्ते॰ संस्कारैश्च वृत्तय इति॰ एवं वृत्तिसंस्कारचक्रम् अनिशमावर्तते॰ तद् एवंभूतं चित्तम् अवसिताधिकारमात्मकल्पेन व्यवतिष्ठते प्रलयं वा गच्छतीति॰ ताः क्लिष्टाश्चाक्लिष्टाश्च पञ्चधा वृत्तयः॰</p>
                </div>
                <div rend="large" type="sutra" xml:id="dn-sū.1.6">
                    <p xml:id="dn-sū.1.6-p">प्रमाणविपर्ययविकल्पनिद्रास्मृतयः (यो॰सू॰ १।६) ।</p>
                </div>
                <div rend="large" type="sutra" xml:id="dn-sū.1.7">
                    <p xml:id="dn-sū.1.7-p">प्रत्यक्षानुमानागमाः प्रमाणानि (यो॰सू॰ १।७) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-13">
                    <p xml:id="dn-pātañjalayogaśāstra-body-div-2-div-13-p-1">इन्द्रियप्रणालिकया चित्तस्य बाह्यवस्तूपरागात् तद्विषया सामान्यविशेषात्मनो ʼर्थस्य विशेषावधारणप्रधाना वृत्तिः प्रत्यक्षं प्रमाणम्॰ फलमविशिष्टः पौरुषेयश्चित्तवृत्तिबोधः॰ प्रतिसंवेदी पुरुष इत्य् उपरिष्टाद् उपपादयिष्यामः॰</p>
                    <p xml:id="dn-pātañjalayogaśāstra-body-div-2-div-13-p-2">अनुमेयस्य तुल्यजातीयेष्वनुवृत्तो भिन्नजातीयेभ्यो व्यावृत्तः संबन्धो यस्तद्विषया सामान्यावधारणप्रधाना वृत्तिरनुमानम्॰ यथा देशान्तरप्राप्तेर्गतिमच्चन्द्रतारकं चैत्रवत्, विन्ध्यश्चाप्राप्तिरगतिः॰ आप्तेन दृष्टो ʼनुमितो वार्थः परत्र स्वबोधसंक्रान्तये शब्देनोपदिश्यते, शब्दात् तदर्थविषया वृत्तिः श्रोतुरागमः॰ यस्याश्रद्धेयार्थो वक्ता न दृष्टानुमितार्थः स आगमः प्लवते॰ मूलवक्तरि तु दृष्टानुमितार्थे निर्विप्लवः स्यात्॰</p>
                </div>
                <div rend="large" type="sutra" xml:id="dn-sū.1.8">
                    <p xml:id="dn-sū.1.8-p">विपर्ययो मिथ्याज्ञानमतद्रूपप्रतिष्ठम् (यो॰सू॰ १।८) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-15">
                    <p xml:id="dn-pātañjalayogaśāstra-body-div-2-div-15-p">स कस्मान् न प्रमाणम्॰ यतः प्रमाणेन बाध्यते॰ भूतार्थविषयत्वात् प्रमाणस्य॰ तत्र प्रमाणेन बाधनमप्रमाणस्य दृष्टम्॰ तद्यथा द्विचन्द्रदर्शनं सद्विषयेणैकचन्द्रदर्शनेन बाध्यत इति॰ सेयं पञ्चपर्वा भवत्यविद्या॰ अविद्यास्मितारागद्वेषाभिनिवेशाः क्लेशा इति॰ एत एव स्वसंज्ञाभिस्तमो मोहो महामोहस्तामिस्रो ʼन्धतामिस्र इति॰ एते चित्तमलप्रसङ्गेनाभिधास्यन्ते॰</p>
                </div>
                <div rend="large" type="sutra" xml:id="dn-sū.1.9">
                    <p xml:id="dn-sū.1.9-p">शब्दज्ञानानुपाती वस्तुशून्यो विकल्पः (यो॰सू॰ १।९) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-17">
                    <p xml:id="dn-pātañjalayogaśāstra-body-div-2-div-17-p-1">स न प्रमाणोपारोही॰ न विपर्ययोपारोही च॰ वस्तुशून्यत्वेऽपि शब्दज्ञानमाहात्म्यनिबन्धनो व्यवहारो दृश्यते॰ तद् यथा चैतन्यं पुरुषस्य स्वरूपमिति॰ यदा चितिरेव पुरुषस्तदा किमत्र केन व्यपदिश्यते॰</p>
                    <p xml:id="dn-pātañjalayogaśāstra-body-div-2-div-17-p-2">भवति च व्यपदेशे वृत्तिः॰ यथा चैत्रस्य गौरिति॰ तथा प्रतिषिद्धवस्तुधर्मो निष्क्रियः पुरुषः, तिष्ठति बाणः स्थास्यति स्थित इति॰ गतिनिवृत्तौ धात्वर्थमात्रं गम्यते॰ तथानुत्पत्तिधर्मा पुरुष इति, उत्पत्तिधर्मस्याभावमात्रमवगम्यते न पुरुषान्वयी धर्मः॰ तस्माद् विकल्पितः स धर्मस् तेन चास्ति व्यवहार इति॰</p>
                </div>
                <div rend="large" type="sutra" xml:id="dn-sū.1.10">
                    <p xml:id="dn-sū.1.10-p">अभावप्रत्ययालम्बना वृत्तिर्निद्रा (यो॰सू॰ १।१०) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-19">
                    <p xml:id="dn-pātañjalayogaśāstra-body-div-2-div-19-p">सा च संप्रबोधे प्रत्यवमर्शात् प्रत्ययविशेषः॰ कथम्, सुखमहमस्वाप्सम्॰ प्रसन्नं मे मनः॰ प्रज्ञां मे विशारदीकरोति॰ दुःखमहमस्वाप्सम्॰ स्त्यानं मे मनो भ्रमत्यनवस्थितम् गाढं मूढो ʼहम् अस्वाप्सम्॰ गुरूणि मे गात्राणि॰ क्लान्तं मे चित्तम्॰ अलसं मुषितमिव तिष्ठतीति॰ स खल्वयं प्रबुद्धस्य प्रत्यवमर्शो न स्याद् असति प्रत्ययानुभवे तदाश्रिताः स्मृतय्श्च तद्विषया न स्युः॰ तस्मात् प्रत्ययविशेषो निद्रा॰ सा च समाधाव् इतरप्रत्ययवन् निरोद्धव्येति॰</p>
                </div>
                <div rend="large" type="sutra" xml:id="dn-sū.1.11">
                    <p xml:id="dn-sū.1.11-p">अनुभूतविषयासंप्रमोषः स्मृतिः (यो॰सू॰ १।११) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-21">
                    <p xml:id="dn-pātañjalayogaśāstra-body-div-2-div-21-p-1">किं प्रत्ययस्य चित्तं स्मरत्याहोस्विद् विषयस्येति॰ ग्राह्योपरक्तः प्रत्ययो ग्राह्यग्रहणोभयाकारनिर्भासस्तज्जातीयकं संस्कारमारभते॰ स संस्कारः स्वव्यञ्जकाञ्जनस् तदाकारामेव ग्राह्यग्रहणोभयात्मिकां स्मृतिं जनयति॰</p>
                    <p xml:id="dn-pātañjalayogaśāstra-body-div-2-div-21-p-2">तत्र ग्रहणाकारपूर्वा बुद्धिः॰ ग्राह्याकारपूर्वा स्मृतिः॰ सा च द्वयी --- भावितस्मर्तव्या चाभावितस्मर्तव्या च॰ स्वप्ने भावितस्मर्तव्या॰ जाग्रत्समये त्व् अभावितस्मर्तव्येति॰ सर्वाः स्मृतयः प्रमाणविपर्ययविकल्पनिद्रास्मृतीनामनुभवात् प्रभवन्ति॰ सर्वाश्चैता वृत्तयः सुखदुःखमोहात्मिकाः॰ सुखदुःखमोहाश्च क्लेशेषु व्याख्येयाः॰ सुखानुशयी रागः॰ दुःखानुशयी द्वेषः॰ मोहः पुनरविद्येति॰</p>
                    <p xml:id="dn-pātañjalayogaśāstra-body-div-2-div-21-p-3">एताः सर्वा वृत्तयो निरोद्धव्याः॰ आसां निरोधे संप्रज्ञातो वा समाधिर्भवत्यसंप्रज्ञातो वेति॰</p>
                    <p xml:id="dn-pātañjalayogaśāstra-body-div-2-div-21-p-4">अथासां निरोधे क उपाय इति ---</p>
                </div>
                <div rend="large" type="sutra" xml:id="dn-sū.1.12">
                    <p xml:id="dn-sū.1.12-p">अभ्यासवैराग्याभ्यां तन्निरोधः (यो॰सू॰ १।१२) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-23">
                    <p xml:id="dn-pātañjalayogaśāstra-body-div-2-div-23-p">चित्तनदी नामोभयतोवाहिनी वहति कल्याणाय वहति पापाय च॰ या तु कैवल्यप्राग्भारा विवेकविषयनिम्ना सा कल्याणवहा॰ संसारप्राग्भाराविवेकविषयनिंना पापवहा॰ तत्र वैराग्येण विषयस्रोतः खिलीक्रियते॰ विवेकदर्शनाभ्यासेन विवेकस्रोत उद्घाट्यत इत्युभयाधीनश्चित्तवृत्तिनिरोधः॰</p>
                </div>
                <div rend="large" type="sutra" xml:id="dn-sū.1.13">
                    <p xml:id="dn-sū.1.13-p">तत्र स्थितौ यत्नो ʼभ्यासः (यो॰सू॰ १।१३) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-25">
                    <p xml:id="dn-pātañjalayogaśāstra-body-div-2-div-25-p">चित्तस्यावृत्तिकस्य प्रशान्तवाहिता स्थितिः॰ तदर्थः प्रयत्नो वीर्यमुत्साहः॰ तत् संपिपादयिषया तत् साधनानुष्ठानमभ्यासः॰</p>
                </div>
                <div rend="large" type="sutra" xml:id="dn-sū.1.14">
                    <p xml:id="dn-sū.1.14-p">स तु दीर्घकालनैरन्तर्यसत्कारासेवितो दृढभूमिः (यो॰सू॰ १॰१४) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-27">
                    <p xml:id="dn-pātañjalayogaśāstra-body-div-2-div-27-p">दीर्घकालासेवितो निरन्तरासेवितः सत्कारासेवितः॰ तपसा ब्रह्मचर्येण विद्यया श्रद्धया च संपादितः सत्कारवान् दृढभूमिर्भवति॰ व्युत्थानसंस्कारेण द्राग् इत्येवानभिभूतविषय इत्यर्थः॰</p>
                </div>
                <div rend="large" type="sutra" xml:id="dn-sū.1.15">
                    <p xml:id="dn-sū.1.15-p">दृष्टानुश्रविकविषयवितृष्णस्य वशीकारसंज्ञा वैराग्यम् (यो॰सू॰ १।१५) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-29">
                    <p xml:id="dn-pātañjalayogaśāstra-body-div-2-div-29-p">स्त्रियोऽन्नपानमैश्वर्यमिति दृष्टविषये वितृष्णस्य स्वर्गवैदेह्यप्रकृतिलयत्वप्राप्तावानुश्रविकविषये वितृष्णस्य दिव्यादिव्यविषयसंप्रयोगेऽपि चित्तस्य विषयदोषदर्शिनः प्रसंख्यानबलाद् अनाभोगात्मिका हेयोपादेयशून्या वशीकारसंज्ञा वैराग्यम्॰</p>
                </div>
                <div rend="large" type="sutra" xml:id="dn-sū.1.16">
                    <p xml:id="dn-sū.1.16-p">तत् परं पुरुषख्यातेर्गुणवैतृष्ण्यम् (यो॰सू॰ १।१६) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-31">
                    <p xml:id="dn-pātañjalayogaśāstra-body-div-2-div-31-p-1">दृष्टानुश्रविकविषयदोषदर्शी विरक्तः पुरुषदर्शनाभ्यासात् तच्छुद्धिप्रविवेकाप्यायितबुद्धिर्गुणेभ्यो व्यक्ताव्यक्तधर्मकेभ्यो विरक्त इति॰ तद् द्वयं वैराग्यम्॰ तत्र यद् उत्तरं तज् ज्ञानप्रसादमात्रम्॰ यस्योदये सति योगी प्रत्युदितख्यातिरेवं मन्यते --- प्राप्तं प्रापणीयं, क्षीणाः क्षेतव्याः क्लेशाः, छिन्नः श्लिष्टपर्वा भवसंक्रमः, यस्याविच्छेदाज् जनित्वा म्रियते मृत्वा च जायत इति॰ ज्ञानस्यैव परा काष्ठा वैराग्यम्॰ एतस्यैव हि नान्तरीयकं कैवल्यमिति॰</p>
                    <p xml:id="dn-pātañjalayogaśāstra-body-div-2-div-31-p-2">अथोपायद्वयेन निरुद्धचित्तवृत्तेः कथमुच्यते संप्रज्ञातः समाधिरिति ---</p>
                </div>
                <div rend="large" type="sutra" xml:id="dn-sū.1.17">
                    <p xml:id="dn-sū.1.17-p">वितर्कविचारानन्दास्मितारूपानुगमात् संप्रज्ञातः (यो॰सू॰ १॰१७) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-33">
                    <p xml:id="dn-pātañjalayogaśāstra-body-div-2-div-33-p-1">वितर्कश्चित्तस्यालम्बने स्थूल आभोगः॰ सूक्ष्मो विचारः॰ आनन्दो ह्लादः॰ एकात्मिका संविद् अस्मिता॰ तत्र प्रथमश्चतुष्टयानुगतः समाधिः सवितर्कः॰ द्वितीयो वितर्कविकलः सविचारः॰ तृतीयो विचारविकलः सानन्दः॰ चतुर्थस्तद्विकलो ʼस्मितामात्र इति॰ सर्व एते सालम्बनाः समाधयः॰</p>
                    <p xml:id="dn-pātañjalayogaśāstra-body-div-2-div-33-p-2">अथासंप्रज्ञातः समाधिः किमुपायः किंस्वभावो वेति ---</p>
                </div>
                <div rend="large" type="sutra" xml:id="dn-sū.1.18">
                    <p xml:id="dn-sū.1.18-p">विरामप्रत्ययाभ्यासपूर्वः संस्कारशेषोऽन्यः (यो॰सू॰ १॰१८) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-35">
                    <p xml:id="dn-pātañjalayogaśāstra-body-div-2-div-35-p-1">सर्ववृत्तिप्रत्यस्तमये संस्कारशेषो निरोधश्चित्तस्य समाधिरसंप्रज्ञातः॰ तस्य परं वैराग्यम् उपायः॰ सालम्बनो ह्यभ्यासस्तत्साधनाय न कल्पत इति विरामप्रत्ययो निर्वस्तुक आलम्बनीक्रियते॰ स चार्थशून्यः॰ तदभ्यासपूर्वकं हि चित्तं निरालम्बनमभावप्राप्तमिव भवतीत्य् एष निर्बीजः समाधिरसंप्रज्ञातः॰</p>
                    <p xml:id="dn-pātañjalayogaśāstra-body-div-2-div-35-p-2">स खल्वयं द्विविधः --- उपायप्रत्ययो भवप्रत्ययश् च॰ तत्रोपायप्रत्ययो योगिनां भवति ---</p>
                </div>
                <div rend="large" type="sutra" xml:id="dn-sū.1.19">
                    <p xml:id="dn-sū.1.19-p">भवप्रत्ययो विदेहप्रकृतिलयानाम् (यो॰सू॰ १।१९) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-37">
                    <p xml:id="dn-pātañjalayogaśāstra-body-div-2-div-37-p">विदेहानां देवानां भवप्रत्ययः॰ ते हि स्वसंस्कारमात्रोपयोगेन चित्तेन कैवल्यपदम् इवानुभवन्तः स्वसंस्कारविपाकं तथाजातीयकम् अतिवाहयन्ति॰ तथा प्रकृतिलयाः साधिकारे चेतसि प्रकृतिलीने कैवल्यपदमिवानुभवन्ति, यावन् न पुनरावर्ततेऽधिकारवशाच्चित्तमिति॰</p>
                </div>
                <div rend="large" type="sutra" xml:id="dn-sū.1.20">
                    <p xml:id="dn-sū.1.20-p">श्रद्धावीर्यस्मृतिसमाधिप्रज्ञापूर्वक इतरेषाम् (यो॰सू॰ १॰२०) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-39">
                    <p xml:id="dn-pātañjalayogaśāstra-body-div-2-div-39-p-1">उपायप्रत्ययो योगिनां भवति॰ श्रद्धा चेतसः संप्रसादः॰ सा हि जननीव कल्याणी योगिनं पाति॰ तस्य हि श्रद्दधानस्य विवेकार्थिनो वीर्यम् उपजायते॰ समुपजातवीर्यस्य स्मृतिरुपतिष्ठते॰ स्मृत्युपस्थाने च चित्तमनाकुलं समाधीयते॰ समाहितचित्तस्य प्रज्ञाविवेक उपावर्तते॰ येन यथार्थं वस्तु जानाति॰ तदभ्यासात् तत्तद्विषयाच् च वैराग्याद् असंप्रज्ञातः समाधिर्भवति॰</p>
                    <p xml:id="dn-pātañjalayogaśāstra-body-div-2-div-39-p-2">ते खलु नव योगिनो मृदुमध्याधिमात्रोपाया भवन्ति॰ तद्यथा --- मृदूपायो मध्योपायोऽधिमात्रोपाय इति॰ तत्र मृदूपायस्त्रिविधः --- मृदुसंवेगो मध्यसंवेगस्तीव्रसंवेग इति॰ तथा मध्योपायस् तथाधिमात्रोपाय इति॰ तत्राधिमात्रोपायानाम् ---</p>
                </div>
                <div rend="large" type="sutra" xml:id="dn-sū.1.21">
                    <p xml:id="dn-sū.1.21-p">तीव्रसंवेगानामासन्नः (यो॰सू॰ १।२१) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-41">
                    <p xml:id="dn-pātañjalayogaśāstra-body-div-2-div-41-p">समाधिलाभः समाधिफलं च भवतीति॰</p>
                </div>
                <div rend="large" type="sutra" xml:id="dn-sū.1.22">
                    <p xml:id="dn-sū.1.22-p">मृदुमध्याधिमात्रत्वात् ततो ʼपि विशेषः (यो॰सू॰ १।२२) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-43">
                    <p xml:id="dn-pātañjalayogaśāstra-body-div-2-div-43-p-1">मृदुतीव्रो मध्यतीव्रोऽधिमात्रतीव्र इति॰ ततो ʼपि विशेषः॰ तद्विशेषाद् अपि मृदुतीव्रसंवेगस्यासन्नः ततो मध्यतीव्रसंवेगस्यासन्नतरः, तस्माद् अधिमात्रतीव्रसंवेगस्याधिमात्रोपायस्याप्य् आसन्नतमः समाधिलाभः समाधिफलं चेति॰</p>
                    <p xml:id="dn-pātañjalayogaśāstra-body-div-2-div-43-p-2">किमेतस्माद् एवासन्नतमः समाधिर्भवति॰ अथास्य लाभे भवत्यन्यो ʼपि कश्चिद् उपायो न वेति ---</p>
                </div>
                <div rend="large" type="sutra" xml:id="dn-sū.1.23">
                    <p xml:id="dn-sū.1.23-p">ईश्वरप्रणिधानाद् वा (यो॰सू॰ १।२३) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-45">
                    <p xml:id="dn-pātañjalayogaśāstra-body-div-2-div-45-p-1">प्रणिधानाद् भक्तिविशेषाद् आवर्जित ईश्वरस्तमनुगृह्णात्य् अभिध्यानमात्रेण॰ तदभिध्यानमात्राद् अपि योगिन आसन्नतमः समाधिलाभः समाधिफलं च भवतीति॰</p>
                    <p xml:id="dn-pātañjalayogaśāstra-body-div-2-div-45-p-2">अथ प्रधानपुरुषव्यतिरिक्तः को ʼयमीश्वरो नामेति ---</p>
                </div>
                <div rend="large" type="sutra" xml:id="dn-sū.1.24">
                    <p xml:id="dn-sū.1.24-p">क्लेशकर्मविपाकाशयैरपरामृष्टः पुरुषविशेष ईश्वरः (यो॰सू॰ १।२४) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-47">
                    <p xml:id="dn-pātañjalayogaśāstra-body-div-2-div-47-p-1">अविद्यादयः क्लेशाः॰ कुशलाकुशलानि कर्माणि॰ तत्फलं विपाकः॰ तदनुगुणा वासना आशयाः॰ ते च मनसि वर्तमानाः पुरुषे व्यपदिश्यन्ते, स हि तत्फलस्य भोक्तेति॰ यथा जयः पराजयो वा योद्धृषु वर्तमानः स्वामिनि व्यपदिश्यते॰ यो ह्यनेन भोगेनापरामृष्टः स पुरुषविशेष ईश्वरः॰</p>
                    <p xml:id="dn-pātañjalayogaśāstra-body-div-2-div-47-p-2">कैवल्यं प्राप्तास्तर्हि सन्ति च बहवः केवलिनः॰ ते हि त्रीणि बन्धनानि च्छित्त्वा कैवल्यं प्राप्ता ईश्वरस्य च तत्संबन्धो न भूतो न भावी॰ यथा मुक्तस्य पूर्वा बन्धकोटिः प्रज्ञायते नैवमीश्वरस्य॰ यथा वा प्रकृतिलीनस्योत्तरा बन्धकोटिः संभाव्यते नैवमीश्वरस्य॰ स तु सदैव मुक्तः सदैवेश्वर इति॰</p>
                    <p xml:id="dn-pātañjalayogaśāstra-body-div-2-div-47-p-3">यो ʼसौ प्रकृष्टसत्त्वोपादानाद् ईश्वरस्य शाश्वतिक उत्कर्षः स किं सनिमित्त आहोस्विन् निर्निमित्त इति॰ तस्य शास्त्रं निमित्तम्॰</p>
                    <p xml:id="dn-pātañjalayogaśāstra-body-div-2-div-47-p-4">शास्त्रं पुनः किंनिमित्तम्, प्रकृष्टसत्त्वनिमित्तम्॰</p>
                    <p xml:id="dn-pātañjalayogaśāstra-body-div-2-div-47-p-5">एतयोः शास्त्रोत्कर्षयोरीश्वरसत्त्वे वर्तमानयोरनादिः संबन्धः॰ एतस्माद् एतद् भवति सदैवेश्वरः सदैव मुक्त इति॰ तच्च तस्यैश्वर्यं साम्यातिशयविनिर्मुक्तम्॰ न तावद् ऐश्वर्यान्तरेण तद् अतिशय्यते॰ यद् एवातिशयि स्यात् तद् एव तत् स्यात्॰ तस्माद् यत्र काष्ठाप्राप्तिरैश्वर्यस्य स ईश्वर इति॰ न च तत्समानमैश्वर्यमस्ति॰ कस्मात्, द्वयोस् तुल्ययोरेकस्मिन् युगपत्कामितेऽर्थे नवमिदमस्तु पुराणमिदमस्त्वित्येकस्य सिद्धावितरस्य प्राकाम्यविघाताद् ऊनत्वं प्रसक्तम्॰ द्वयोश्च तुल्ययोर्युगपत्कामितार्थप्राप्तिर्नास्ति॰ अर्थस्य विरुद्धत्वात्॰ तस्माद् यस्य साम्यातिशयैर्विनिर्मुक्तम् ऐश्वर्यं स एवेश्वरः॰ स च पुरुषविशेष इति॰</p>
                    <p xml:id="dn-pātañjalayogaśāstra-body-div-2-div-47-p-6">किं च ---</p>
                </div>
                <div rend="large" type="sutra" xml:id="dn-sū.1.25">
                    <p xml:id="dn-sū.1.25-p">तत्र निरतिशयं सर्वज्ञबीजम् (यो॰सू॰ १।२५) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-49">
                    <p xml:id="dn-pātañjalayogaśāstra-body-div-2-div-49-p-1">यद् इदम् अतीतानागतप्रत्युत्पन्नप्रत्येकसमुच्चयातीन्द्रियग्रहणम् अल्पं बह्विति सर्वज्ञबीजमेतद् विवर्धमानं यत्र निरतिशयं स सर्वज्ञः॰ अस्ति काष्ठाप्राप्तिः सर्वज्ञबीजस्य सातिशयत्वात् परिमाणवद् इति॰ यत्र काष्ठाप्राप्तिर्ज्ञानस्य स सर्वज्ञः॰ स च पुरुषविशेष इति॰</p>
                    <p xml:id="dn-pātañjalayogaśāstra-body-div-2-div-49-p-2">सामान्यमात्रोपसंहारे च कृतोपक्षयमनुमानं न विशेषप्रतिपत्तौ समर्थमिति॰ तस्य संज्ञादिविशेषप्रतिपत्तिरागमतः पर्यन्वेष्या॰ तस्यात्मानुग्रहाभावेऽपि भूतानुग्रहः प्रयोजनम्॰ ज्ञानधर्मोपदेशेन कल्पप्रलयमहाप्रलयेषु संसारिणः पुरुषान् उद्धरिष्यामीति॰ तथा चोक्तम् --- आदिविद्वान् निर्माणचित्तमधिष्ठाय कारुण्याद् भगवान् परमर्षिरासुरये जिज्ञासमानाय तन्त्रं प्रोवाचेति॰</p>
                    <p xml:id="dn-pātañjalayogaśāstra-body-div-2-div-49-p-3">स एषः ---</p>
                </div>
                <div rend="large" type="sutra" xml:id="dn-sū.1.26">
                    <p xml:id="dn-sū.1.26-p">पूर्वेषामपि गुरुः कालेनानवच्छेदात् (यो॰सू॰ १।२६) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-51">
                    <p xml:id="dn-pātañjalayogaśāstra-body-div-2-div-51-p">पूर्वे हि गुरवः कालेनावच्छिद्यन्ते॰ यत्रावच्छेदार्थेन कालो नोपावर्तते स एष पूर्वेषामपि गुरुः॰ यथास्य सर्गस्यादौ प्रकर्षगत्या सिद्धस् तथातिक्रान्तसर्गादिष्वपि प्रत्येतव्यः॰</p>
                </div>
                <div rend="large" type="sutra" xml:id="dn-sū.1.27">
                    <p xml:id="dn-sū.1.27-p">तस्य वाचकः प्रणवः (यो॰सू॰ १।२७) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-53">
                    <p xml:id="dn-pātañjalayogaśāstra-body-div-2-div-53-p-1">वाच्य ईश्वरः प्रणवस्य॰ किमस्य संकेतकृतं वाच्यवाचकत्वमथ प्रदीपप्रकाशवद् अवस्थितम् इति॰</p>
                    <p xml:id="dn-pātañjalayogaśāstra-body-div-2-div-53-p-2">स्थितोऽस्य वाच्यस्य वाचकेन सह संबन्धः॰ संकेतस् त्वीश्रवस्य स्थितमेवार्थमभिनयति॰ यथावस्थितः पितृपुत्रयोः संबन्धः संकेतेनावद्योत्यते, अयमस्य पिता, अयमस्य पुत्र इति॰ सर्गान्तरेष्वपि वाच्यवाचकशक्त्यपेक्षस् तथैव संकेतः क्रियते॰ संप्रतिपत्तिनित्यतया नित्यः शब्दार्थसंबन्ध इत्यागमिनः प्रतिजानते॰</p>
                    <p xml:id="dn-pātañjalayogaśāstra-body-div-2-div-53-p-3">विज्ञातवाच्यवाचकत्वस्य योगिनः ---</p>
                </div>
                <div rend="large" type="sutra" xml:id="dn-sū.1.28">
                    <p xml:id="dn-sū.1.28-p">तज्जपस्तदर्थभावनम् (यो॰सू॰ १।२८) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-55">
                    <p xml:id="dn-pātañjalayogaśāstra-body-div-2-div-55-p-1">प्रणवस्य जपः प्रणवाभिधेयस्य चेश्वरस्य भावनम्॰ तद् अस्य योगिनः प्रणवं जपतः प्रणवार्थं च भावयतश्चित्तमेकाग्रं संपद्यते॰ तथा चोक्तम् ---</p>
                    <p xml:id="dn-pātañjalayogaśāstra-body-div-2-div-55-p-2">``स्वाध्यायाद् योगमासीत योगात् स्वाध्यायमामनेत् । स्वाध्याययोगसंपत्त्या परमात्मा प्रकाशते ॥''; इति॰</p>
                    <p xml:id="dn-pātañjalayogaśāstra-body-div-2-div-55-p-3">किं चास्य भवति ---</p>
                </div>
                <div rend="large" type="sutra" xml:id="dn-sū.1.29">
                    <p xml:id="dn-sū.1.29-p">ततः प्रत्यक्चेतनाधिगमोऽप्यन्तरायाभावश्च (यो॰सू॰ १॰२९) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-57">
                    <p xml:id="dn-pātañjalayogaśāstra-body-div-2-div-57-p-1">ये तावद् अन्तराया व्याधिप्रभृतयस्ते तावद् ईश्वरप्रणिधानान् न भवन्ति॰ स्वरूपदर्शनमप्य् अस्य भवति॰ यथैवेश्वरः पुरुषः शुद्धः प्रसन्नः केवलोऽनुपसर्गस्तथायमपि बुद्धेः प्रतिसंवेदी यः पुरुषस्तमधिगच्छति॰</p>
                    <p xml:id="dn-pātañjalayogaśāstra-body-div-2-div-57-p-2">अथ केऽन्तराया ये चित्तस्य विक्षेपाः॰ के पुनस्ते कियन्तो वेति ---</p>
                </div>
                <div rend="large" type="sutra" xml:id="dn-sū.1.30">
                    <p xml:id="dn-sū.1.30-p">व्याधिस्त्यानसंशयप्रमादालस्याविरतिभ्रान्तिदर्शनालब्धभूमिकत्वानवस्थितत्वानि चित्तविक्षेपास्तेऽन्तरायाः (यो॰सू॰ १।३०) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-59">
                    <p xml:id="dn-pātañjalayogaśāstra-body-div-2-div-59-p">नवान्तरायाश्चित्तस्य विक्षेपाः॰ सहैते चित्तवृत्तिभिर् भवन्ति॰ एतेषामभावे न भवन्ति पूर्वोक्ताश् चित्तवृत्तयः॰ व्याधिर्धातुरसकरणवैषम्यम्॰ स्त्यानमकर्मण्यता चित्तस्य॰ संशय उभयकोटिस्पृग् विज्ञानं स्याद् इदमेवं नैवं स्याद् इति॰ प्रमादः समाधिसाधनानामभावनम्॰ आलस्यं कायस्य चित्तस्य च गुरुत्वाद् अप्रवृत्तिः॰ अविरतिश्चित्तस्य विषयसंप्रयोगात्मा गर्धः॰ भ्रान्तिदर्शनं विपर्ययज्ञानम्॰ अलब्धभूमिकत्वं समाधिभूमेर् अलाभः॰ अनवस्थितत्वं यल् लब्धायां भूमौ चित्तस्याप्रतिष्ठा॰ समाधिप्रतिलम्भे हि सति तदवस्थितं स्याद् इति॰ एते चित्तविक्षेपा नव योगमला योगप्रतिपक्षा योगान्तराया इत्य् अभिधीयन्ते॰</p>
                </div>
                <div rend="large" type="sutra" xml:id="dn-sū.1.31">
                    <p xml:id="dn-sū.1.31-p">दुःखदौर्मनस्याङ्गमेजयत्वश्वासप्रश्वासा विक्षेपसहभुवः (यो॰सू॰ १।३१) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-61">
                    <p xml:id="dn-pātañjalayogaśāstra-body-div-2-div-61-p-1">दुःखमाध्यात्मिकमाधिभौतिकमाधिदैविकं च॰ येनाभिहताः प्राणिनस्तदपघाताय प्रयतन्ते तद् दुःखम्॰ दौर्मनस्यमिच्छाविघाताच्चेतसः क्षोभः॰ यद् अङ्गान्येजयति कम्पयति तद् अङ्गमेजयत्वम्॰ प्राणो यद् बाह्यं वायुमाचामति स श्वासः॰ यत् कौष्ठ्यं वायुं निःसारयति स प्रश्वासः॰ एते विक्षेपसहभुवो विक्षिप्तचित्तस्यैते भवन्ति॰ समाहितचित्तस्यैते न भवन्ति॰</p>
                    <p xml:id="dn-pātañjalayogaśāstra-body-div-2-div-61-p-2">अथैते विक्षेपाः समाधिप्रतिपक्षास्ताभ्याम् एवाभ्यासवैराग्याभ्यां निरोद्धव्याः॰ तत्राभ्यासस्य विषयमुपसंहरन्निदमाह ---</p>
                </div>
                <div rend="large" type="sutra" xml:id="dn-sū.1.32">
                    <p xml:id="dn-sū.1.32-p">तत्प्रतिषेधार्थमेकतत्त्वाभ्यासः (यो॰सू॰ १।३२) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-63">
                    <p xml:id="dn-pātañjalayogaśāstra-body-div-2-div-63-p-1">विक्षेपप्रतिषेधार्थमेकतत्त्वावलम्बनं चित्तम् अभ्यसेत्॰ यस्य तु प्रत्यर्थनियतं प्रत्ययमात्रं क्षणिकं च चित्तं तस्य सर्वमेव चित्तमेकाग्रं नास्त्येव विक्षिप्तम्॰ यदि पुनरिदं सर्वतः प्रत्याहृत्यैकस्मिन्नर्थे समाधीयते तदा भवत्य् एकाग्रमित्यतो न प्रत्यर्थनियतम्॰</p>
                    <p xml:id="dn-pātañjalayogaśāstra-body-div-2-div-63-p-2">योऽपि सदृशप्रत्ययप्रवाहेन चित्तमेकाग्रं मन्यते तस्यैकाग्रता यदि प्रवाहचित्तस्य धर्मस्तदैकं नास्ति प्रवाहचित्तं क्षणिकत्वात्॰ अथ प्रवाहांशस्यैव प्रत्ययस्य धर्मः, स सर्वः सदृशप्रत्ययप्रवाही वा विसदृशप्रत्ययप्रवाही वा प्रत्यर्थनियतत्वाद् एकाग्र एवेति विक्षिप्तचित्तानुपपत्तिः॰ तस्माद् एकमनेकार्थम् अवस्थितं चित्तमिति॰</p>
                    <p xml:id="dn-pātañjalayogaśāstra-body-div-2-div-63-p-3">यदि च चित्तेनैकेनानन्विताः स्वभावभिन्नाः प्रत्यया जायेरन्नथ कथमन्यप्रत्ययदृष्टस्यान्यः स्मर्ता भवेत्॰ अन्यप्रत्ययोपचितस्य च कर्माशयस्यान्यः प्रत्यय उपभोक्ता भवेत्॰ कथंचित् समाधीयमानम् अप्येतद् गोमयपायसीयन्यायमाक्षि॰</p>
                    <p xml:id="dn-pātañjalayogaśāstra-body-div-2-div-63-p-4">किं च स्वात्मानुभवापह्नवश्चित्तस्यान्यत्वे प्राप्नोति॰ कथम्, यद् अहमद्राक्षं तत् स्पृशामि यच्चास्प्राक्षं तत् पश्यामीत्यहमिति प्रत्ययः सर्वस्य प्रत्ययस्य भेदे सति प्रत्ययिन्यभेदेनोपस्थितः॰ एकप्रत्ययविषयोऽयमभेदात्माहमिति प्रत्ययः कथमत्यन्तभिन्नेषु चित्तेषु वर्तमानः सामान्यम् एकं प्रत्ययिनमाश्रयेत्॰ स्वानुभवग्राह्यश्चायम् अभेदात्माहमिति प्रत्ययः॰ न च प्रत्यक्षस्य माहात्म्यं प्रमाणान्तरेणाभिभूयते॰ प्रमाणान्तरं च प्रत्यक्षबलेनैव व्यवहारं लभते॰ तस्माद् एकम् अनेकार्थमवस्थितं च चित्तम्॰</p>
                    <p xml:id="dn-pātañjalayogaśāstra-body-div-2-div-63-p-5">यस्य चित्तस्यावस्थितस्येदं शास्त्रेण परिकर्म निर्दिश्यते तत् कथम् ---</p>
                </div>
                <div rend="large" type="sutra" xml:id="dn-sū.1.33">
                    <p xml:id="dn-sū.1.33-p">मैत्रीकरुणामुदितोपेक्षाणां सुखदुःखपुण्यापुण्यविषयाणां भावनातश्चित्तप्रसादनम् (यो॰सू॰ १।३३) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-65">
                    <p xml:id="dn-pātañjalayogaśāstra-body-div-2-div-65-p">तत्र सर्वप्राणिषु सुखसंभोगापन्नेषु मैत्रीं भावयेत्॰ दुःखितेषु करुणाम्॰ पुण्यात्मकेषु मुदिताम्॰ अपुण्यशीलेषूपेक्षाम्॰ एवमस्य भावयतः शुक्लो धर्म उपजायते॰ ततश्च चित्तं प्रसीदति॰ प्रसन्नमेकाग्रं स्थितिपदं लभते॰</p>
                </div>
                <div rend="large" type="sutra" xml:id="dn-sū.1.34">
                    <p xml:id="dn-sū.1.34-p">प्रच्छर्दनविधारणाभ्यां वा प्राणस्य (यो॰सू॰ १।३४) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-67">
                    <p xml:id="dn-pātañjalayogaśāstra-body-div-2-div-67-p">कौष्ठ्यस्य वायोर्नासिकापुटाभ्यां प्रयत्नविशेषाद् वमनं प्रच्छर्दनम्, विधारणं प्राणायामस्ताभ्यां वा मनसः स्थितिं संपादयेत्॰</p>
                </div>
                <div rend="large" type="sutra" xml:id="dn-sū.1.35">
                    <p xml:id="dn-sū.1.35-p">विषयवती वा प्रवृत्तिरुत्पन्ना मनसः स्थितिनिबन्धनी (यो॰सू॰ १।३५) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-69">
                    <p xml:id="dn-pātañjalayogaśāstra-body-div-2-div-69-p">नासिकाग्रे धारयतोऽस्य या दिव्यगन्धसंवित् सा गन्धप्रवृत्तिः॰ जिह्वाग्रे रससंवित्॰ तालुनि रूपसंवित्॰ जिह्वामध्ये स्पर्शसंवित्॰ जिह्वामूले शब्दसंविद् इत्येता वृत्तय उत्पन्नाश्चित्तं स्थितौ निबध्नन्ति, संशयं विधमन्ति, समाधिप्रज्ञायां च द्वारीभवन्तीति॰ एतेन चन्द्रादित्यग्रहमणिप्रदीपरश्म्यादिषु प्रवृत्तिर् उत्पन्ना विषयवत्येव वेदितव्या यद्यपि हि तत्तच्छास्त्रानुमानाचार्योपदेशैरवगतम् अर्थतत्त्वं सद्भूतमेव भवति॰ एतेषां यथाभूतार्थप्रतिपादनसामर्थ्यात्, तथापि यावद् एकदेशोऽपि कश्चिन् न स्वकरणसंवेद्यो भवति तावत् सर्वं परोक्षमिवापवर्गादिषु सूक्ष्मेष्व् अर्थेषु न दृढां बुद्धिमुत्पादयति॰ तस्माच् छास्त्रानुमानाचार्योपदेशोपोद्बलनार्थमेवावश्यं कश्चिद् अर्थविशेषः प्रत्यक्षीकर्तव्यः॰ तत्र तदुपदिष्टार्थैकदेशप्रत्यक्षत्वे सति सर्वं सूक्ष्मविषयमपि आपवर्गाच्छ्रद्धीयते॰ एतदर्थम् एवेदं चित्तपरिकर्म निर्दिश्यते॰ अनियतासु वृत्तिषु तद्विषयायां वशीकारसंज्ञायामुपजातायां समर्थं स्यात् तस्य तस्यार्थस्य प्रत्यक्षीकरणायेति॰ तथा च सति श्रद्धावीर्यस्मृतिसमाधयोऽस्याप्रतिबन्धेन भविष्यन्तीति॰</p>
                </div>
                <div rend="large" type="sutra" xml:id="dn-sū.1.36">
                    <p xml:id="dn-sū.1.36-p">विशोका वा ज्योतिष्मती (यो॰सू॰ १।३६) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-71">
                    <p xml:id="dn-pātañjalayogaśāstra-body-div-2-div-71-p">प्रवृत्तिरुत्पन्ना मनसः स्थितिनिबन्धनीत्यनुवर्तते॰ हृदयपुण्डरीके धारयतो या बुद्धिसंवित्, बुद्धिसत्त्वं हि भास्वरमाकाशकल्पं, तत्र स्थितिवैशारद्यात् प्रवृत्तिः सूर्येन्दुग्रहमणिप्रभारूपाकारेण विकल्पते॰ तथास्मितायां समापन्नं चित्तं निस्तरङ्गमहोदधिकल्पं शान्तमनन्तम् अस्मितामात्रं भवति॰ यत्रेदमुक्तम् --- ``<quote xml:id="dn-pātañjalayogaśāstra-body-div-2-div-71-p-quote">तमणुमात्रमात्मानमनुविद्यास्मीत्येवं तावत् संप्रजानीते</quote>'' इति॰ एषा द्वयी विशोका विषयवती, अस्मितामात्रा च प्रवृत्तिर्ज्योतिष्मतीत्य् उच्यते॰ यया योगिनश्चित्तं स्थितिपदं लभत इति॰</p>
                </div>
                <div rend="large" type="sutra" xml:id="dn-sū.1.37">
                    <p xml:id="dn-sū.1.37-p">वीतरागविषयं वा चित्तम् (यो॰सू॰ १।३७) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-73">
                    <p xml:id="dn-pātañjalayogaśāstra-body-div-2-div-73-p">वीतरागचित्तालम्बनोपरक्तं वा योगिनश्चित्तं स्थितिपदं लभत इति॰</p>
                </div>
                <div rend="large" type="sutra" xml:id="dn-sū.1.38">
                    <p xml:id="dn-sū.1.38-p">स्वप्ननिद्राज्ञानालम्बनं वा (यो॰सू॰ १।३८) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-75">
                    <p xml:id="dn-pātañjalayogaśāstra-body-div-2-div-75-p">स्वप्नज्ञानालम्बनं वा निद्राज्ञानालम्बनं वा तदाकारं योगिनश्चित्तं स्थितिपदं लभत इति॰</p>
                </div>
                <div rend="large" type="sutra" xml:id="dn-sū.1.39">
                    <p xml:id="dn-sū.1.39-p">यथाभिमतध्यानाद् वा (यो॰सू॰ १।३९) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-77">
                    <p xml:id="dn-pātañjalayogaśāstra-body-div-2-div-77-p">यद् एवाभिमतं तद् एव ध्यायेत्॰ तत्र लब्धस्थितिकम् अन्यत्रापि स्थितिपदं लभत इति॰</p>
                </div>
                <div rend="large" type="sutra" xml:id="dn-sū.1.40">
                    <p xml:id="dn-sū.1.40-p">परमाणुपरममहत्त्वान्तोऽस्य वशीकारः (यो॰सू॰ १।४०) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-79">
                    <p xml:id="dn-pātañjalayogaśāstra-body-div-2-div-79-p-1">सूक्ष्मे निविशमानस्य परमाण्वन्तं स्थितिपदं लभत इति॰ स्थूले निविशमानस्य परममहत्त्वान्तं स्थितिपदं चित्तस्य॰ एवं तामुभयीं कोटिम् अनुधावतो योऽस्याप्रतीघातः स परो वशीकारः॰ तद्वशीकारात् परिपूर्णं योगिनश्चित्तं न पुनर् अभ्यासकृतं परिकर्मापेक्षत इति॰</p>
                    <p xml:id="dn-pātañjalayogaśāstra-body-div-2-div-79-p-2">अथ लब्धस्थितिकस्य चेतसः किंस्वरूपा किंविषया वा समापत्तिरिति, तद् उच्यते ---</p>
                </div>
                <div rend="large" type="sutra" xml:id="dn-sū.1.41">
                    <p xml:id="dn-sū.1.41-p">क्षीणवृत्तेरभिजातस्येव मणेर्ग्रहीतृग्रहणग्राह्येषु तत्स्थतदञ्जनता समापत्तिः (यो॰सू॰ १।४१) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-81">
                    <p xml:id="dn-pātañjalayogaśāstra-body-div-2-div-81-p-1">क्षीणवृत्तेरिति प्रत्यस्तमितप्रत्ययस्येत्यर्थः॰ अभिजातस्येव मणेरिति दृष्टान्तोपादानम्॰ यथा स्फटिक उपाश्रयभेदात् तत्तद्रूपोपरक्त उपाश्रयरूपाकारेण निर्भासते तथा ग्राह्यालम्बनोपरक्तं चित्तं ग्राह्यसमापन्नं ग्राह्यस्वरूपाकारेण निर्भासते॰ भूतसूक्ष्मोपरक्तं भूतसूक्ष्मसमापन्नं भूतसूक्ष्मस्वरूपाभासं भवति॰ तथा स्थूलालम्बनोपरक्तं स्थूलरूपसमापन्नं स्थूलरूपाभासं भवति॰ तथा विश्वभेदोपरक्तं विश्वभेदसमापन्नं विश्वरूपाभासं भवति॰</p>
                    <p xml:id="dn-pātañjalayogaśāstra-body-div-2-div-81-p-2">तथा ग्रहणेष्वपीन्द्रियेष्वपि द्रष्टव्यम्॰ ग्रहणालम्बनोपरक्तं ग्रहणसमापन्नं ग्रहणस्वरूपाकारेण निर्भासते॰ तथा ग्रहीतृपुरुषालम्बनोपरक्तं ग्रहीतृपुरुषसमापन्नं ग्रहीतृपुरुषस्वरूपाकारेण निर्भासते॰ तथा मुक्तपुरुषालम्बनोपरक्तं मुक्तपुरुषसमापन्नं मुक्तपुरुषस्वरूपाकारेण निर्भासत इति॰ तद् एवम् अभिजातमणिकल्पस्य चेतसो ग्रहीतृग्रहणग्राह्येषु पुरुषेन्द्रियभूतेषु या तत्स्थतदञ्जनता तेषु स्थितस्य तदाकारापत्तिः सा समापत्तिरित्य् उच्यते॰</p>
                </div>
                <div rend="large" type="sutra" xml:id="dn-sū.1.42">
                    <p xml:id="dn-sū.1.42-p">तत्र शब्दार्थज्ञानविकल्पैः संकीर्णा सवितर्का समापत्तिः (यो॰सू॰ १।४२) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-83">
                    <p xml:id="dn-pātañjalayogaśāstra-body-div-2-div-83-p-1">तद्यथा गौरिति शब्दो गौरित्यर्थो गौरिति ज्ञानम् इत्यविभागेन विभक्तानामपि ग्रहणं दृष्टम्॰ विभज्यमानाश्चान्ये शब्दधर्मा अन्येऽर्थधर्मा अन्ये विज्ञानधर्मा इत्येतेषां विभक्तः पन्थाः॰ तत्र समापन्नस्य योगिनो यो गवाद्यर्थः समाधिप्रज्ञायां समारूढः स चेच् छब्दार्थज्ञानविकल्पानुविद्ध उपावर्तते सा संकीर्णा समापत्तिः सवितर्केत्युच्यते॰</p>
                    <p xml:id="dn-pātañjalayogaśāstra-body-div-2-div-83-p-2">यदा पुनः शब्दसंकेतस्मृतिपरिशुद्धौ श्रुतानुमानज्ञानविकल्पशून्यायां समाधिप्रज्ञायां स्वरूपमात्रेणावस्थितो ʼर्थस् तत्स्वरूपाकारमात्रतयैवावच्छिद्यते॰ सा च निर्वितर्का समापत्तिः॰ तत् परं प्रत्यक्षम्॰ तच्च श्रुतानुमानयोर्बीजम्॰ ततः श्रुतानुमाने प्रभवतः॰ न च श्रुतानुमानज्ञानसहभूतं तद् दर्शनम्॰ तस्माद् असंकीर्णं प्रंमाणान्तरेण योगिनो निर्वितर्कसमाधिजं दर्शनमिति॰ निर्वितर्कायाः समापत्तेरस्याः सूत्रेण लक्षणं द्योत्यते ---</p>
                </div>
                <div rend="large" type="sutra" xml:id="dn-sū.1.43">
                    <p xml:id="dn-sū.1.43-p">स्मृतिपरिशुद्धौ स्वरूपशून्येवार्थमात्रनिर्भासा निर्वितर्का (यो॰सू॰ १।४३) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-85">
                    <p xml:id="dn-pātañjalayogaśāstra-body-div-2-div-85-p-1">या शब्दसंकेतश्रुतानुमानज्ञानविकल्पस्मृतिपरिशुद्धौ ग्राह्यस्वरूप॰उपरक्ता प्रज्ञा स्वमिव प्रज्ञास्वरूपं ग्रहणात्मकं त्यक्त्वा पदार्थमात्रस्वरूपा ग्राह्यस्वरूपापन्नेव भवति सा तदा निर्वितर्का समापत्तिः॰</p>
                    <p xml:id="dn-pātañjalayogaśāstra-body-div-2-div-85-p-2">तथा च व्याक्यातं तस्या एकबुद्ध्युपक्रमो ह्य् अर्थात्माणुप्रचयविशेषात्मा गवादिर्घटादिर्वा लोकः॰</p>
                    <p xml:id="dn-pātañjalayogaśāstra-body-div-2-div-85-p-3">स च संस्थानविशेषो भूतसूक्ष्माणां साधारणो धर्म आत्मभूतः फलेन व्यक्तेनानुमितः स्वव्यञ्जकाञ्जनः प्रादुर्भवति॰ धर्मान्तरस्य कपालादेरुदये च तिरोभवति॰ स एष धर्मोऽवयवीत्युच्यते॰ योऽसाव् एकश्च महांश्चाणींयश्च स्पर्शवांश्च क्रियाधर्मकश्चानित्यश्च तेनावयविना व्यवहाराः क्रियन्ते॰</p>
                    <p xml:id="dn-pātañjalayogaśāstra-body-div-2-div-85-p-4">यस्य पुनरवस्तुकः स प्रचयविशेषः॰ सूक्ष्मं च कारणमनुपलभ्यमविकल्पस्य तस्यावयव्यभावाद् अतद्रूपप्रतिष्ठं मिथ्याज्ञानमिति प्रायेण सर्वम् एव प्राप्तं मिथ्याज्ञानमिति॰ तदा च सम्यग्ज्ञानम् अपि किं स्याद् विषयाभावात्॰ यद् यद् उपलभ्यते तत् तद् अवयवित्वेनाम्नातम्॰ तस्माद् अस्त्यवयवी यो महत्त्वादिव्यवहारापन्नः समापत्तेर्निर्वितर्काया विषयी भवति॰</p>
                </div>
                <div rend="large" type="sutra" xml:id="dn-sū.1.44">
                    <p xml:id="dn-sū.1.44-p">एतयैव सविचारा निर्विचारा च सूक्ष्मविषया व्याख्याता (यो॰सू॰ १॰४४) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-87">
                    <p xml:id="dn-pātañjalayogaśāstra-body-div-2-div-87-p-1">तत्र भूतसूक्ष्मकेष्वभिव्यक्तधर्मकेषु देशकालनिमित्तानुभवावच्छिन्नेषु या समापत्तिः सा सविचारेत्युच्यते॰ तत्राप्येकबुद्धिनिर्ग्राह्यम् एवोदितधर्मविशिष्टं भूतसूक्ष्ममालम्बनीभूतं समाधिप्रज्ञायामुपतिष्ठते॰</p>
                    <p xml:id="dn-pātañjalayogaśāstra-body-div-2-div-87-p-2">या पुनः सर्वथा सर्वतः शान्तोदिताव्यपदेश्यधर्मानवच्छिन्नेषु सर्वधर्मानुपातिषु सर्वधर्मात्मकेषु समापत्तिः सा निर्विचारेत्युच्यते॰ एवंस्वरूपं हि तद्भूतसूक्ष्मम् एतेनैव स्वरूपेणालम्बनीभूतमेव समाधिप्रज्ञास्वरूपमुपरञ्जयति॰</p>
                    <p xml:id="dn-pātañjalayogaśāstra-body-div-2-div-87-p-3">प्रज्ञा च स्वरूपशून्येवार्थमात्रा यदा भवति तदा निर्विचारेत्युच्यते॰ तत्र महद्वस्तुविषया सवितर्का निर्वितर्का च, सूक्ष्मवस्तुविषया सविचारा निर्विचारा च॰ एवमुभयोरेतयैव निर्वितर्कया विकल्पहानिर् व्याख्यातेति॰</p>
                </div>
                <div rend="large" type="sutra" xml:id="dn-sū.1.45">
                    <p xml:id="dn-sū.1.45-p">सूक्ष्मविषयत्वं चालिङ्गपर्यवसानम् (यो॰सू॰ १।४५) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-89">
                    <p xml:id="dn-pātañjalayogaśāstra-body-div-2-div-89-p">पार्थिवस्याणोर्गन्धतन्मात्रं सूक्ष्मो विषयः॰ आप्यस्य रसतन्मात्रम्॰ तैजसस्य रूपतन्मात्रम्॰ वायवीयस्य स्पर्शतन्मात्रम्॰ आकाशस्य शब्दतन्मात्रमिति॰ तेषाम् अहंकारः॰ अस्यापि लिङ्गमात्रं सूक्ष्मो विषयः॰ लिङ्गमात्रस्याप्यलिङ्गं सूक्ष्मो विषयः॰ न चालिङ्गात् परं सूक्ष्ममस्ति॰ नन्वस्ति पुरुषः सूक्ष्म इति सत्यम्॰ यथा लिङ्गात् परमलिङ्गस्य सौक्ष्म्यं न चैवं पुरुषस्य॰ किंतु, लिङ्गस्यान्वयिकारणं पुरुषो न भवति, हेतुस्तु भवतीति॰ अतः प्रधाने सौक्ष्म्यं निरतिशयं व्याख्यातम्॰</p>
                </div>
                <div rend="large" type="sutra" xml:id="dn-sū.1.46">
                    <p xml:id="dn-sū.1.46-p">ता एव सबीजः समाधिः (यो॰सू॰ १।४६) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-91">
                    <p xml:id="dn-pātañjalayogaśāstra-body-div-2-div-91-p">ताश्चतस्रः समापत्तयो बहिर्वस्तुबीजा इति समाधिरपि सबीजः॰ तत्र स्थूलेऽर्थे सवितर्को निर्वितर्कः, सूक्ष्मेऽर्थे सविचारो निर्विचार इति चतुर्धोपसंख्यातः समाधिरिति॰</p>
                </div>
                <div rend="large" type="sutra" xml:id="dn-sū.1.47">
                    <p xml:id="dn-sū.1.47-p">निर्विचारवैशारद्येऽध्यात्मप्रसादः (यो॰सू॰ १।४७) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-93">
                    <p xml:id="dn-pātañjalayogaśāstra-body-div-2-div-93-p">अशुद्ध्यावरणमलापेतस्य प्रकाशात्मनो बुद्धिसत्त्वस्य रजस्तमोभ्यामनभिभूतः स्वच्छः स्थितिप्रवाहो वैशारद्यम्॰ यदा निर्विचारस्य समाधेर्वैशारद्यम् इदं जायते तदा योगिनो भवत्यध्यात्मप्रसादो भूतार्थविषयः क्रमाननुरोधी स्फुटः प्रज्ञालोकः॰ तथा चोक्तम् --- ``<quote xml:id="dn-pātañjalayogaśāstra-body-div-2-div-93-p-quote">
                            <lg xml:id="dn-pātañjalayogaśāstra-body-div-2-div-93-p-quote-lg">
                                <l xml:id="dn-pātañjalayogaśāstra-body-div-2-div-93-p-quote-lg-l-1">प्रज्ञाप्रसादमारुह्य अशोच्यः शोचतो जनान् ।</l>
                                <l xml:id="dn-pātañjalayogaśāstra-body-div-2-div-93-p-quote-lg-l-2">भूमिष्ठान् इव शैलस्थः सर्वान् प्राज्ञोऽनुपश्यति</l>
                            </lg>
                        </quote>''॰</p>
                </div>
                <div rend="large" type="sutra" xml:id="dn-sū.1.48">
                    <p xml:id="dn-sū.1.48-p">ऋतंभरा तत्र प्रज्ञा (यो॰सू॰ १।४८) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-95">
                    <p xml:id="dn-pātañjalayogaśāstra-body-div-2-div-95-p-1">तस्मिन् समाहितचित्तस्य या प्रज्ञा जायते तस्या ऋतंभरेति संज्ञा भवति॰ अन्वर्था च सा, सत्यम् एव बिभर्ति न च तत्र विपर्यासज्ञानगन्धोऽप्य् अस्तीति॰ तथा चोक्तम् ---</p>
                    <p xml:id="dn-pātañjalayogaśāstra-body-div-2-div-95-p-2">``<quote xml:id="dn-pātañjalayogaśāstra-body-div-2-div-95-p-2-quote">
                            <lg xml:id="dn-pātañjalayogaśāstra-body-div-2-div-95-p-2-quote-lg">
                                <l xml:id="dn-pātañjalayogaśāstra-body-div-2-div-95-p-2-quote-lg-l-1">आगमेनानुमानेन ध्यानाभ्यासरसेन च ।</l>
                                <l xml:id="dn-pātañjalayogaśāstra-body-div-2-div-95-p-2-quote-lg-l-2">त्रिधा प्रकल्पयन् प्रज्ञां लभते योगम् उत्तमम्</l>
                            </lg>
                        </quote>'' इति॰</p>
                    <p xml:id="dn-pātañjalayogaśāstra-body-div-2-div-95-p-3">सा पुनः ---</p>
                </div>
                <div rend="large" type="sutra" xml:id="dn-sū.1.49">
                    <p xml:id="dn-sū.1.49-p">श्रुतानुमानप्रज्ञाभ्यामन्यविषया विशेषार्थत्वात् (यो॰सू॰ १॰४९) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-97">
                    <p xml:id="dn-pātañjalayogaśāstra-body-div-2-div-97-p-1">श्रुतमागमविज्ञानं तत् सामान्यविषयम्॰ न ह्यागमेन शक्यो विशेषोऽभिधातुम्, कस्मात्, न हि विशेषेण कृतसंकेतः शब्द इति॰ तथानुमानं सामान्यविषयम् एव॰ यत्र प्राप्तिस्तत्र गतिर्यत्राप्राप्तिस्तत्र न भवति गतिरित्युक्तम्॰ अनुमानेन च सामान्येनोपसंहारः॰ तस्माच्छ्रुतानुमानविषयो न विशेषः कश्चिद् अस्तीति॰</p>
                    <p xml:id="dn-pātañjalayogaśāstra-body-div-2-div-97-p-2">न चास्य सूक्ष्मव्यवहितविप्रकृष्टस्य वस्तुनो लोकप्रत्यक्षेण ग्रहणमस्ति॰ न चास्य विशेषस्याप्रमाणकस्याभावोऽस्तीति समाधिप्रज्ञानिर्ग्राह्य एव स विशेषो भवति भूतसूक्ष्मगतो वा पुरुषगतो वा॰ तस्माच् छ्रुतानुमानप्रज्ञाभ्यामन्यविषया सा प्रज्ञा विशेषार्थत्वाद् इति॰</p>
                    <p xml:id="dn-pātañjalayogaśāstra-body-div-2-div-97-p-3">समाधिप्रज्ञाप्रतिलम्भे योगिनः प्रज्ञाकृतः संस्कारो नवो नवो जायते ---</p>
                </div>
                <div rend="large" type="sutra" xml:id="dn-sū.1.50">
                    <p xml:id="dn-sū.1.50-p">तज्जः संस्कारोऽन्यसंस्कारप्रतिबन्धी (यो॰सू॰ १।५०) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-99">
                    <p xml:id="dn-pātañjalayogaśāstra-body-div-2-div-99-p-1">समाधिप्रज्ञाप्रभवः संस्कारो व्युत्थानसंस्काराशयं बाधते॰ व्युत्थानसंस्काराभिभवात् तत्प्रभवाः प्रत्यया न भवन्ति॰ प्रत्ययनिरोधे समाधिर् उपतिष्ठते॰ ततः समाधिजा प्रज्ञा, ततः प्रज्ञाकृताः संस्कारा इति नवो नवः संस्काराशयो जायते॰ ततश्च प्रज्ञा, ततश्च संस्कारा इति॰ कथमसौ संस्कारातिशयश्चित्तं साधिकारं न करिष्यतीति॰ न ते प्रज्ञाकृताः संस्काराः क्लेशक्षयहेतुत्वाच्चित्तमधिकारविशिष्टं कुर्वन्ति॰ चित्तं हि ते स्वकार्याद् अवसादयन्ति॰ ख्यातिपर्यवसानं हि चित्तचेष्टितमिति॰</p>
                    <p xml:id="dn-pātañjalayogaśāstra-body-div-2-div-99-p-2">किं चास्य भवति ---</p>
                </div>
                <div rend="large" type="sutra" xml:id="dn-sū.1.51">
                    <p xml:id="dn-sū.1.51-p">तस्यापि निरोधे सर्वनिरोधान् निर्बीजः समाधिः (यो॰सू॰ १॰५१) ।</p>
                </div>
                <div type="commentary" xml:id="dn-pātañjalayogaśāstra-body-div-2-div-101">
                    <p xml:id="dn-pātañjalayogaśāstra-body-div-2-div-101-p-1">स न केवलं समाधिप्रज्ञाविरोधी प्रज्ञाकृतानामपि संस्काराणां प्रतिबन्धी भवति॰ कस्मात्, निरोधजः संस्कारः समाधिजान् संस्कारान् बाधत इति॰</p>
                    <p xml:id="dn-pātañjalayogaśāstra-body-div-2-div-101-p-2">निरोधस्थितिकालक्रमानुभवेन निरोधचित्तकृतसंस्कारास्तित्वमनुमेयम्॰ व्युत्थाननिरोधसमाधिप्रभवैः सह कैवल्यभागीयैः संस्कारैश्चित्तं स्वस्यां प्रकृताव् अवस्थितायां प्रविलीयते॰ तस्मात् ते संस्काराश् चित्तस्याधिकारविरोधिनो न स्थितिहेतवो भवन्तीति॰ यस्माद् अवसिताधिकारं सह कैवल्यभागीयैः संस्कारैश्चित्तं निवर्तते, तस्मिन् निवृत्ते पुरुषः स्वरूपमात्रप्रतिष्ठोऽतः शुद्धः केवलो मुक्त इत्य् उच्यत इति॰</p>
                </div>
                <trailer xml:id="dn-pātañjalayogaśāstra-body-div-2-trailer">इति श्रीपातञ्जले सांख्यप्रवचने योगशास्त्रे श्रीमद्व्यासभाष्ये प्रथमः समाधिपादः १॰</trailer>
            </div>
            <div xml:id="dn-pātañjalayogaśāstra-body-div-3">
                <head xml:id="dn-pātañjalayogaśāstra-body-div-3-head">[साधनपादः]</head>
                <div type="commentary" xml:id="dn-pātañjalayogaśāstra-body-div-3-div-1">
                    <p xml:id="dn-pātañjalayogaśāstra-body-div-3-div-1-p">उद्दिष्टः समाहितचित्तस्य योगः॰ कथं व्युत्थितचित्तोऽपि योगयुक्तः स्याद् इत्येतद् आरभ्यते ---</p>
                </div>
                <div rend="large" type="sutra" xml:id="dn-sū.2.1">
                    <p xml:id="dn-sū.2.1-p">तपःस्वाध्यायेश्वरप्रणिधानानि क्रियायोगः (यो॰सू॰ २।१) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-3">
                    <p xml:id="dn-pātañjalayogaśāstra-body-div-3-div-3-p-1">नातपस्विनो योगः सिध्यति॰ अनादिकर्मक्लेशवासनाचित्रा प्रत्युपस्थितविषयजाला चाशुद्धिर्नान्तरेण तपः संभेदमापद्यत इति तपस उपादानम्॰ तच्च चित्तप्रसादनमबाधमानमनेनासेव्यमिति मन्यते॰</p>
                    <p xml:id="dn-pātañjalayogaśāstra-body-div-3-div-3-p-2">स्वाध्यायः प्रणवादिपवित्राणां जपो मोक्षशास्त्राध्ययनं वा॰ ईश्वरप्रणिधानं सर्वक्रियाणां परमगुराव् अर्पणं तत्फलसंन्यासो वा॰</p>
                    <p xml:id="dn-pātañjalayogaśāstra-body-div-3-div-3-p-3">स हि क्रियायोगः ---</p>
                </div>
                <div rend="large" type="sutra" xml:id="dn-sū.2.2">
                    <p xml:id="dn-sū.2.2-p">समाधिभावनार्थः क्लेशतनूकरणार्थश्च (यो॰सू॰ २।२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-5">
                    <p xml:id="dn-pātañjalayogaśāstra-body-div-3-div-5-p-1">स ह्यासेव्यमानः समाधिं भावयति क्लेशांश्च प्रतनूकरोति॰ प्रतनूकृतान् क्लेशान् प्रसंख्यानाग्निना दग्धबीजकल्पान् अप्रसवधर्मिणः करिष्यतीति॰ तेषां तनूकरणात् पुनः क्लेशैरपरामृष्टा सत्त्वपुरुषान्यतामात्रख्यातिः सूक्ष्मा प्रज्ञा समाप्ताधिकारा प्रतिप्रसवाय कल्पिष्यत इति॰</p>
                    <p xml:id="dn-pātañjalayogaśāstra-body-div-3-div-5-p-2">अथ के क्लेशाः कियन्तो वेति ---</p>
                </div>
                <div rend="large" type="sutra" xml:id="dn-sū.2.3">
                    <p xml:id="dn-sū.2.3-p">अविद्यास्मितारागद्वेषाभिनिवेशाः क्लेशाः (यो॰सू॰ २।३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-7">
                    <p xml:id="dn-pātañjalayogaśāstra-body-div-3-div-7-p">क्लेशा इति पञ्च विपर्यया इत्यर्थः॰ ते स्पन्दमाना गुणाधिकारं द्रढयन्ति, परिणाममवस्थापयन्ति, कार्यकारणस्रोत उन्नमयन्ति, परस्परानुग्रहतन्त्रीभूत्वा कर्मविपाकं चाभिनिर्हरन्तीति॰</p>
                </div>
                <div rend="large" type="sutra" xml:id="dn-sū.2.4">
                    <p xml:id="dn-sū.2.4-p">अविद्या क्षेत्रमुत्तरेषां प्रसुप्ततनुविच्छिन्नोदाराणाम् (यो॰सू॰ २॰४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-9">
                    <p xml:id="dn-pātañjalayogaśāstra-body-div-3-div-9-p-1">अत्राविद्या क्षेत्रं प्रसवभूमिरुत्तररेषामस्मितादीनां चतुर्विधविकल्पानां प्रसुप्ततनुविच्छिन्नोदाराणाम्॰ तत्र का प्रसुप्तिः॰ चेतसि शक्तिमात्रप्रतिष्ठानां बीजभावोपगमः॰ तस्य प्रबोध आलम्बने संमुखीभावः॰ प्रसंख्यानवतो दग्धक्लेशबीजस्य संमुखीभूतेऽप्यालम्बने नासौ पुनरस्ति, दग्धबीजस्य कुतः प्ररोह इति॰ अतः क्षीणक्लेशः कुशलश्चरमदेह इत्युच्यते॰ तत्रैव सा दग्धबीजभावा पञ्चमी क्लेशावस्था नान्यत्रेति॰ सतां क्लेशानां तदा बीजसामर्थ्यं दग्धमिति विषयस्य संमुखीभावेऽपि सति न भवत्येषां प्रबोध इत्युक्ता प्रसुप्तिर्दग्धबीजानामप्ररोहश् च॰</p>
                    <p xml:id="dn-pātañjalayogaśāstra-body-div-3-div-9-p-2">तनुत्वमुच्यते --- प्रतिपक्षभावनोपहताः क्लेशास् तनवो भवन्ति॰ तथा विच्छिद्य विच्छिद्य तेन तेनात्मना पुनः पुनः समुदाचरन्तीति विच्छिन्नाः॰ कथं, रागकाले क्रोधस्यादर्शनात्॰ न हि रागकाले क्रोधः समुदाचरति॰ रागश्च क्वचिद् दृश्यमानो न विषयान्तरे नास्ति॰ नैकस्यां स्त्रियां चैत्रो रक्त इत्यन्यासु स्त्रीषु विरक्तः, किंतु तत्र रागो लब्धवृत्तिरन्यत्र तु भविष्यद्वृत्तिरिति॰ स हि तदा प्रसुप्ततनुविच्छिन्नो भवति॰</p>
                    <p xml:id="dn-pātañjalayogaśāstra-body-div-3-div-9-p-3">विषये यो लब्धवृत्तिः स उदारः॰ सर्व एवैते क्लेशविषयत्वं नातिक्रामन्ति॰ कस्तर्हि विच्छिन्नः प्रसुप्तस्तनुरुदारो वा क्लेश इति, उच्यते --- सत्यमेवैतत्, किंतु विशिष्टानामेवैतेषां विच्छिन्नादित्वम्॰ यथैव प्रतिपक्षभावनातो निवृत्तस्तथैव स्वव्यञ्जकाञ्जनेनाभिव्यक्त इति॰ सर्व एवामी क्लेशा अविद्याभेदाः॰ कस्मात्, सर्वेष्व् अविद्यैवाभिप्लवते॰ यद् अविद्यया वस्त्वाकार्यते तद् एवानुशेरते क्लेशा विपर्यासप्रत्ययकाल उपलभ्यन्ते क्षीयमाणां चाविद्यामनु क्षीयन्त इति॰</p>
                    <p xml:id="dn-pātañjalayogaśāstra-body-div-3-div-9-p-4">तत्राविद्यास्वरूपमुच्यते ---</p>
                </div>
                <div rend="large" type="sutra" xml:id="dn-sū.2.5">
                    <p xml:id="dn-sū.2.5-p">अनित्याशुचिदुःखानात्मसु नित्यशुचिसुखात्मख्यातिरविद्या (यो॰सू॰ २।५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-11">
                    <p xml:id="dn-pātañjalayogaśāstra-body-div-3-div-11-p-1">अनित्ये कार्ये नित्यख्यातिः॰ तद्यथा --- ध्रुवा पृथिवी, ध्रुवा सचन्द्रतारका द्यौः, अमृता दिवौकस इति॰ तथाशुचौ परमबीभत्से काये, ---</p>
                    <p xml:id="dn-pātañjalayogaśāstra-body-div-3-div-11-p-2">``<quote xml:id="dn-pātañjalayogaśāstra-body-div-3-div-11-p-2-quote">
                            <lg xml:id="dn-pātañjalayogaśāstra-body-div-3-div-11-p-2-quote-lg">
                                <l xml:id="dn-pātañjalayogaśāstra-body-div-3-div-11-p-2-quote-lg-l-1">स्थानाद् बीजाद् उपष्टम्भान् निःस्यन्दान् निधनाद् अपि ।</l>
                                <l xml:id="dn-pātañjalayogaśāstra-body-div-3-div-11-p-2-quote-lg-l-2">कायमाधेयशौचत्वात् पण्डिता ह्यशुचिं विदुः॥</l>
                            </lg>
                        </quote>'' ॥</p>
                    <p xml:id="dn-pātañjalayogaśāstra-body-div-3-div-11-p-3">इति अशुचौ शुचिख्यातिर्दृश्यते॰ नवेव शशाङ्कलेखा कमनीयेयं कन्या मध्वमृतावयवनिर्मितेव चन्द्रं भित्त्वा निःसृतेव ज्ञायते, नीलोत्पलपत्रायताक्षी हावगर्भाभ्यां लोचनाभ्यां जीवलोकम् आश्वासयन्तीवेति कस्य केनाभिसंबन्धः॰ भवति चैवमशुचौ शुचिविपर्यासप्रत्यय इति॰ एतेनापुण्ये पुण्यप्रत्ययस्तथैवानर्थे चार्थप्रत्ययो व्याख्यातः॰</p>
                    <p xml:id="dn-pātañjalayogaśāstra-body-div-3-div-11-p-4">तथा दुःखे सुखख्यातिं वक्ष्यति --- ``<quote xml:id="dn-pātañjalayogaśāstra-body-div-3-div-11-p-4-quote-1">परिणामतापसंस्कारदुःखैर् गुणवृत्तिविरोधाच्च दुःखमेव सर्वं विवेकिनः</quote>'' इति॰ तत्र सुखख्यातिर् अविद्या॰ तथानात्मन्यात्मख्यातिर्बाह्योपकरणेषु चेतनाचेतनेषु भोगाधिष्ठाने वा शरीरे पुरुषोपकरणे वा मनस्यनात्मन्यात्मख्यातिरिति॰ तथैतद् अत्रोक्तम् --- ``<quote xml:id="dn-pātañjalayogaśāstra-body-div-3-div-11-p-4-quote-2">व्यक्तमव्यक्तं वा सत्त्वमात्मत्वेनाभिप्रतीत्य तस्य संपदमनु नन्दत्यात्मसंपदं मन्वानस्तस्य व्यापदमनु शोचत्यात्मव्यापदं मन्वानः स सर्वोऽप्रतिबुद्धः</quote>'' इति॰ एषा चतुष्पदा भवत्यविद्या मूलमस्य क्लेशसंतानस्य कर्माशयस्य च सविपाकस्येति॰</p>
                    <p xml:id="dn-pātañjalayogaśāstra-body-div-3-div-11-p-5">तस्याश्चामित्रागोष्पदवद्वस्तुसतत्त्वं विज्ञेयम्॰ यथा नामित्रो मित्राभावो न मित्रमात्रं किंतु तद्विरुद्धः सपत्नः॰ यथा वागोष्पदं न गोष्पदाभावो न गोष्पदमात्रं किंतु देश एव ताभ्यामन्यद् वस्त्वन्तरम्॰ एवमविद्या न प्रमाणं न प्रमाणाभावः किंतु विद्याविपरीतं ज्ञानान्तरम् अविद्येति॰</p>
                </div>
                <div rend="large" type="sutra" xml:id="dn-sū.2.6">
                    <p xml:id="dn-sū.2.6-p">दृग्दर्शनशक्त्योरेकात्मतेवास्मिता (यो॰सू॰ २।६) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-13">
                    <p xml:id="dn-pātañjalayogaśāstra-body-div-3-div-13-p">पुरुषो दृक्शक्तिर्बुद्धिर्दर्शनशक्तिरित्येतयोर् एकस्वरूपापत्तिरिवास्मिता क्लेश उच्यते॰ भोक्तृभोग्यशक्त्योरत्यन्तविभक्तयोर् अत्यन्तासंकीर्णयोरविभागप्राप्ताविव सत्यां भोगः कल्पते॰ स्वरूपप्रतिलम्भे तु तयोः कैवल्यमेव भवति कुतो भोग इति॰ तथा चोक्तम् --- ``<quote xml:id="dn-pātañjalayogaśāstra-body-div-3-div-13-p-quote">बुद्धितः परं पुरुषम् आकारशीलविद्यादिभिर्विभक्तमपश्यन् कुर्यात् तत्रात्मबुद्धिं मोहेन</quote>'' इति॰</p>
                </div>
                <div rend="large" type="sutra" xml:id="dn-sū.2.7">
                    <p xml:id="dn-sū.2.7-p">सुखानुशयी रागः (यो॰सू॰ २।७) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-15">
                    <p xml:id="dn-pātañjalayogaśāstra-body-div-3-div-15-p">सुखाभिज्ञस्य सुखानुस्मृतिपूर्वः सुखे तत्साधने वा यो गर्धस्तृष्णा लोभः स राग इति॰</p>
                </div>
                <div rend="large" type="sutra" xml:id="dn-sū.2.8">
                    <p xml:id="dn-sū.2.8-p">दुःखानुशयी द्वेषः (यो॰सू॰ २।८) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-17">
                    <p xml:id="dn-pātañjalayogaśāstra-body-div-3-div-17-p">दुःखाभिज्ञस्य दुःखानुस्मृतिपूर्वो दुःखे तत्साधने वा यः प्रतिघो मन्युर्जिघांसा क्रोधः स द्वेषः॰</p>
                </div>
                <div rend="large" type="sutra" xml:id="dn-sū.2.9">
                    <p xml:id="dn-sū.2.9-p">स्वरसवाही विदुषोऽपि तथा रूढोऽभिनिवेशः (यो॰सू॰ २॰९) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-19">
                    <p xml:id="dn-pātañjalayogaśāstra-body-div-3-div-19-p-1">सर्वस्य प्राणिन इयमात्माशीर्नित्या भवति मा न भूवं भूयासमिति॰ न चाननुभूतमरणधर्मकस्यैषा भवत्यात्माशीः॰ एतया च पूर्वजन्मानुभवः प्रतीयते॰ स चायमभिनिवेशः क्लेशः स्वरसवाही कृमेरपि जातमात्रस्य प्रत्यक्षानुमानागमैर् असंभावितो मरणत्रास उच्छेददृष्ट्यात्मकः पूर्वजन्मानुभूतं मरणदुःखमनुमापयति॰</p>
                    <p xml:id="dn-pātañjalayogaśāstra-body-div-3-div-19-p-2">यथा चायमत्यन्तमूढेषु दृश्यते क्लेशस्तथा विदुषोऽपि विज्ञातपूर्वापरान्तस्य रूढः॰ कस्मात् समाना हि तयोः कुशलाकुशलयोर्मरणदुःखानुभवाद् इयं वासनेति॰</p>
                </div>
                <div rend="large" type="sutra" xml:id="dn-sū.2.10">
                    <p xml:id="dn-sū.2.10-p">ते प्रतिप्रसवहेयाः सूक्ष्माः (यो॰सू॰ २।१०) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-21">
                    <p xml:id="dn-pātañjalayogaśāstra-body-div-3-div-21-p-1">ते पञ्च क्लेशा दग्धबीजकल्पा योगिनश्चरिताधिकारे चेतसि प्रलीने सह तेनैवास्तं गच्छन्ति॰</p>
                    <p xml:id="dn-pātañjalayogaśāstra-body-div-3-div-21-p-2">स्थितानां तु बीजभावोपगतानाम् ---</p>
                </div>
                <div rend="large" type="sutra" xml:id="dn-sū.2.11">
                    <p xml:id="dn-sū.2.11-p">ध्यानहेयास्तद्वृत्तयः (यो॰सू॰ २।११) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-23">
                    <p xml:id="dn-pātañjalayogaśāstra-body-div-3-div-23-p">क्लेशानां या वृत्तयः स्थूलास्ताः क्रियायोगेन तनूकृताः सत्यः प्रसंख्यानेन ध्यानेन हातव्या यावत् सूक्ष्मीकृता यावद् दग्धबीजकल्पा इति॰ यथा वस्त्राणां स्थूलो मलः पूर्वं निर्धूयते पश्चात् सूक्ष्मो यत्नेनोपायेन चापनीयते तथा स्वल्पप्रतिपक्षाः स्थूला वृत्तयः क्लेशानां, सूक्ष्मास् तु महाप्रतिपक्षा इति॰</p>
                </div>
                <div rend="large" type="sutra" xml:id="dn-sū.2.12">
                    <p xml:id="dn-sū.2.12-p">क्लेशमूलः कर्माशयो दृष्टादृष्टजन्मवेदनीयः (यो॰सू॰ २॰१२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-25">
                    <p xml:id="dn-pātañjalayogaśāstra-body-div-3-div-25-p">तत्र पुण्यापुण्यकर्माशयः कामलोभमोहक्रोधभवः॰ स दृष्टजन्मवेदनीयश्चादृष्टजन्मवेदनीयश्च॰ तत्र तीव्रसंवेगेन मन्त्रतपःसमाधिभिर्निर्वर्तित ईश्वरदेवतामहर्षिमहानुभावानामाराधनाद् वा यः परिनिष्पन्नः स सद्यः परिपच्यते पुण्यकर्माशय इति॰ तथा तीव्रक्लेशेन भीतव्याधितकृपणेषु विश्वासोपगतेषु वा महानुभावेषु वा तपस्विषु कृतः पुनः पुनरपकारः स चापि पापकर्माशयः सद्य एव परिपच्यते॰ यथा नन्दीश्वरः कुमारो मनुष्यपरिणामं हित्वा देवत्वेन परिणतः॰ तथा नहुषोऽपि देवानामिन्द्रः स्वकं परिणामं हित्वा तिर्यक्त्वेन परिणत इति॰ तत्र नारकाणां नास्ति दृष्टजन्मवेदनीयः कर्माशयः॰ क्षीणक्लेशानामपि नास्त्यदृष्टजन्मवेदनीयः कर्माशय इति॰</p>
                </div>
                <div rend="large" type="sutra" xml:id="dn-sū.2.13">
                    <p xml:id="dn-sū.2.13-p">सति मूले तद्विपाको जात्यायुर्भोगाः (यो॰सू॰ २।१३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-27">
                    <p xml:id="dn-pātañjalayogaśāstra-body-div-3-div-27-p-1">सत्सु क्लेशेषु कर्माशयो विपाकारम्भी भवति नोच्छिन्नक्लेशमूलः॰ यथा तुषावनद्धाः शालितण्डुला अदग्धबीजभावाः प्ररोहसमर्था भवन्ति, नापनीततुषा दग्धबीजभावा वा तथा क्लेशावनद्धः कर्माशयो विपाकप्ररोही भवति, नापनीतक्लेशो न प्रसंख्यानदग्धक्लेशबीजभावो वेति॰ स च विपाकस् त्रिविधो जातिरायुर्भोग इति॰</p>
                    <p xml:id="dn-pātañjalayogaśāstra-body-div-3-div-27-p-2">तत्रेदं विचार्यते --- किमेकं कर्मैकस्य जन्मनः कारणमथैकं कर्मानेकं जन्माक्षिपतीति॰ द्वितीया विचारणा --- किमनेकं कर्मानेकं जन्म निर्वर्तयति अथानेकं कर्मैकं जन्म निर्वर्तयतीति॰ न तावद् एकं कर्मैकस्य जन्मनः कारणम्॰ कस्मात्, अनादिकालप्रचितस्यासंख्येयस्यावशिष्टस्य कर्मणः सांप्रतिकस्य च फलक्रमानियमाद् अनाश्वासो लोकस्य प्रसक्तः, स चानिष्ट इति॰ न चैकं कर्मानेकस्य जन्मनः कारणम्॰ कस्मात्, अनेकेषु कर्मसु एकैकम् एव कर्मानेकस्य जन्मनः कारणमित्यवशिष्टस्य विपाककालाभावः प्रसक्तः, स चाप्यनिष्ट इति॰ न चानेकं कर्मानेकस्य जन्मनः कारणम्॰ कस्मात्, तद् अनेकं जन्म युगपन् न संभवतीति क्रमेणैव वाच्यम्॰ तथा च पूर्वदोषानुषङ्गः॰</p>
                    <p xml:id="dn-pātañjalayogaśāstra-body-div-3-div-27-p-3">तस्माज् जन्मप्रायणान्तरे कृतः पुण्यापुण्यकर्माशयप्रचयो विचित्रः प्रधानोपसर्जनभावेनावस्थितः प्रायणाभिव्यक्त एकप्रघट्टकेन मरणं प्रसाध्य संमूर्छित एकमेव जन्म करोति॰ तच्च जन्म तेनैव कर्मणा लब्धायुष्कं भवति॰ तस्मिन्नायुषि तेनैव कर्मणा भोगः संपद्यत इति॰ असौ कर्माशयो जन्मायुर्भोगहेतुत्वात् त्रिविपाकोऽभिधीयत इति॰ अत एकभविकः कर्माशय उक्त इति॰</p>
                    <p xml:id="dn-pātañjalayogaśāstra-body-div-3-div-27-p-4">दृष्टजन्मवेदनीयस्त्वेकविपाकारम्भी भोगहेतुत्वाद् द्विविपाकारम्भी वायुर्भोगहेतुत्वान् नन्दीश्वरवन् नहुषवद् वेति॰ क्लेशकर्मविपाकानुभवनिर्वर्तिताभिस्तु वासनाभिर् अनादिकालसंमूर्छितमिदं चित्तं विचित्रीकृतमिव सर्वतो मत्स्यजालं ग्रन्थिभिरिवाततमित्येता अनेकभवपूर्विका वासनाः॰ यस्त्वयं कर्माशय एष एवैकभविक उक्त इति॰ ये संस्काराः स्मृतिहेतवस्ता वासनास्ताश्चानादिकालीना इति॰</p>
                    <p xml:id="dn-pātañjalayogaśāstra-body-div-3-div-27-p-5">यस्त्वसावेकभविकः कर्माशयः स नियतविपाकश् चानियतविपाकश्च॰ तत्र दृष्टजन्मवेदनीयस्य नियतविपाकस्यैवायं नियमो न त्व् अदृष्टजन्मवेदनीयस्यानियतविपाकस्य कस्मात्॰ यो ह्य् अदृष्टजन्मवेदनीयोऽनियतविपाकस्तस्य त्रयी गतिः --- कृतस्याविपक्वस्य नाशः, प्रधानकर्मण्य् आवापगमनं वा, नियतविपाकप्रधानकर्मणाभिभूतस्य वा चिरम् अवस्थानमिति॰</p>
                    <p xml:id="dn-pātañjalayogaśāstra-body-div-3-div-27-p-6">तत्र कृतस्याविपक्वस्य नाशो यथा शुक्लकर्मोदयाद् इहैव नाशः कृष्णस्य॰ यत्रेदमुक्तम् --- ``<quote xml:id="dn-pātañjalayogaśāstra-body-div-3-div-27-p-6-quote">द्वे द्वे ह वै कर्मणी वेदितव्ये पापकस्यैको राशिः पुण्यकृतोऽपहन्ति तद् इच्छस्व कर्माणि सुकृतानि कर्तुमिहैव ते कर्म कवयो वेदयन्ते॰</quote>''</p>
                    <p xml:id="dn-pātañjalayogaśāstra-body-div-3-div-27-p-7">प्रधानकर्मण्यावापगमनम्॰ यत्रेदमुक्तं --- ``<quote xml:id="dn-pātañjalayogaśāstra-body-div-3-div-27-p-7-quote">स्यात् स्वल्पः संकरः सपरिहारः सप्रत्यवमर्षः कुशलस्य नापकर्षायालम्॰ कस्मात्, कुशलं हि मे बह्वन्यद् अस्ति यत्रायमावापं गतः स्वर्गेऽप्यपकर्षमल्पं करिष्यति</quote>'' इति॰</p>
                    <p xml:id="dn-pātañjalayogaśāstra-body-div-3-div-27-p-8">नियतविपाकप्रधानकर्मणाभिभूतस्य वा चिरम् अवस्थानम्॰ कथमिति, अदृष्टजन्मवेदनीयस्यैव नियतविपाकस्य कर्मणः समानं मरणम् अभिव्यक्तिकारणमुक्तम्॰ न त्व् अदृष्टजन्मवेदनीयस्यानियतविपाकस्य॰ यत् त्व् अदृष्टजन्मवेदनीयं कर्मानियतविपाकं तन् नश्येद् आवापं वा गच्छेद् अभिभूतं वा चिरमप्युपासीत, यावत् समानं कर्माभिव्यञ्जकं निमित्तमस्य न विपाकाभिमुखं करोतीति॰ तद्विपाकस्यैव देशकालनिमित्तानवधारणाद् इयं कर्मगतिश्चित्रा दुर्विज्ञाना चेति॰ न चोत्सर्गस्यापवादान् निवृत्तिरित्य् एकभविकः कर्माशयोऽनुज्ञायत इति॰</p>
                </div>
                <div rend="large" type="sutra" xml:id="dn-sū.2.14">
                    <p xml:id="dn-sū.2.14-p">ते ह्लादपरितापफलाः पुण्यापुण्यहेतुत्वात् (यो॰सू॰ २।१४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-29">
                    <p xml:id="dn-pātañjalayogaśāstra-body-div-3-div-29-p-1">ते जन्मायुर्भोगाः पुण्यहेतुकाः सुखफला अपुण्यहेतुका दुःखफला इति॰ यथा चेदं दुःखं प्रतिकूलात्मकम् एवं विषयसुखकालेऽपि दुःखमस्त्येव प्रतिकूलात्मकं योगिनः॰</p>
                    <p xml:id="dn-pātañjalayogaśāstra-body-div-3-div-29-p-2">कथं, तद् उपपाद्यते ---</p>
                </div>
                <div rend="large" type="sutra" xml:id="dn-sū.2.15">
                    <p xml:id="dn-sū.2.15-p">परिणामतापसंस्कारदुःखैर्गुणवृत्तिविरोधाच्च दुःखम् एव सर्वं विवेकिनः (यो॰सू॰ २।१५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-31">
                    <p xml:id="dn-pātañjalayogaśāstra-body-div-3-div-31-p-1">सर्वस्यायं रागानुविद्धश्चेतनाचेतनसाधनाधीनः सुखानुभव इति तत्रास्ति रागजः कर्माशयः॰ तथा च द्वेष्टि दुःखसाधनानि मुह्यति चेति द्वेषमोहकृतोऽप्यस्ति कर्माशयः॰ तथा चोक्तम् --- ``<quote xml:id="dn-pātañjalayogaśāstra-body-div-3-div-31-p-1-quote">नानुपहत्य भूतान्युपभोगः संभवतीति हिंसाकृतोऽप्यस्ति शरीरः कर्माशयः</quote>'' इति॰ विषयसुखं चाविद्येत्य् उक्तम्॰</p>
                    <p xml:id="dn-pātañjalayogaśāstra-body-div-3-div-31-p-2">या भोगेष्विन्द्रियाणां तृप्तेरुपशान्तिस्तत् सुखम्॰ या लौल्याद् अनुपशान्तिस्तद् दुःखम्॰ न चेन्द्रियाणां भोगाभ्यासेन वैतृष्ण्यं कर्तुं शक्यम्॰ कस्मात्, यतो भोगाभ्यासमनु विवर्धन्ते रागाः कौशलानि चेन्द्रियाणामिति॰ तस्माद् अनुपायः सुखस्य भोगाभ्यास इति॰ स खल्वयं वृश्चिकविषभीत इवाशीविषेण दष्टो यः सुखार्थी विषयानुवासितो महति दुःखपङ्के निमग्न इति॰ एषा परिणामदुःखता नाम प्रतिकूला सुखावस्थायामपि योगिनमेव क्लिश्नाति॰</p>
                    <p xml:id="dn-pātañjalayogaśāstra-body-div-3-div-31-p-3">अथ का तापदुःखता, सर्वस्य द्वेषानुविद्धश् चेतनाचेतनसाधनाधीनस्तापानुभव इति तत्रास्ति द्वेषजः कर्माशयः॰ सुखसाधनानि च प्रार्थयमानः कायेन वाचा मनसा च परिस्पन्दते ततः परमनुगृह्णात्युपहन्ति चेति परानुग्रहपीडाभ्यां धर्माधर्मावुपचिनोति॰ स कर्माशयो लोभान् मोहाच्च भवतीत्येषा तापदुःखतोच्यते॰ का पुनः संस्कारदुःखता, सुखानुभवात् सुखसंस्काराशयो दुःखानुभवाद् अपि दुःखसंस्काराशय इति॰ एवं कर्मभ्यो विपाकेऽनुभूयमाने सुखे दुःखे वा पुनः कर्माशयप्रचय इति॰</p>
                    <p xml:id="dn-pātañjalayogaśāstra-body-div-3-div-31-p-4">एवमिदमनादि दुःखस्रोतो विप्रसृतं योगिनमेव प्रतिकूलात्मकत्वाद् उद्वेजयति॰ कस्मात्, अक्षिपात्रकल्पो हि विद्वान् इति॰ यथोर्णातन्तुर् अक्षिपात्रे न्यस्तः स्पर्शेन दुःखयति न चान्येषु गात्रावयवेषु, एवमेतानि दुःखान्यक्षिपात्रकल्पं योगिनमेव क्लिश्नन्ति नेतरं प्रतिपत्तारम्॰ इतरं तु स्वकर्मोपहृतं दुःखमुपात्तमुपात्तं त्यजन्तं त्यक्तं त्यक्तमुपाददानमनादिवासनाविचित्रया चित्तवृत्त्या समन्ततो ʼनुविद्धमिवाविद्यया हातव्य एवाहंकारममकारानुपातिनं जातं जातं बाह्याध्यात्मिकोभयनिमित्तास्त्रिपर्वाणस्तापा अनुप्लवन्ते॰ तद् एवमनादिना दुःखस्रोतसा व्युह्यमानमात्मानं भूतग्रामं च दृष्ट्वा योगी सर्वदुःखक्षयकारणं सम्यग्दर्शनं शरणं प्रपद्यत इति॰</p>
                    <p xml:id="dn-pātañjalayogaśāstra-body-div-3-div-31-p-5">गुणवृत्तिविरोधाच्च दुःखमेव सर्वं विवेकिनः॰ प्रख्याप्रवृत्तिस्थितिरूपा बुद्धिगुणाः परस्परानुग्रहतन्त्री भूत्वा शान्तं घोरं मूढं वा प्रत्ययं त्रिगुणमेवारभन्ते॰ चलं च गुणवृत्तमिति क्षिप्रपरिणामि चित्तमुक्तम्॰ रूपातिशया वृत्त्यतिशयाश्च परस्परेण विरुध्यन्ते, सामान्यानि त्वतिशयैः सह प्रवर्तन्ते॰ एवमेते गुणा इतरेतराश्रयेणोपार्जितसुखदुःखमोहप्रत्ययाः सर्वे सर्वरूपा भवन्तीति, गुणप्रधानभावकृतस् त्वेषां विशेष इति॰ तस्माद् दुःखमेव सर्वं विवेकिन इति॰</p>
                    <p xml:id="dn-pātañjalayogaśāstra-body-div-3-div-31-p-6">तद् अस्य महतो दुःखसमुदायस्य प्रभवबीजमविद्या॰ तस्याश्च सम्यग्दर्शनमभावहेतुः॰ यथा चिकित्साशास्त्रं चतुर्व्यूहम् --- रोगो रोगहेतुर् आरोग्यं भैषज्यमिति॰ एवमिदमपि शास्त्रम् चतुर्व्यूहमेव॰ तद्यथा --- संसारः संसारहेतुर् मोक्षो मोक्षोपाय इति॰ तत्र दुःखबहुलः संसारो हेयः॰ प्रधानपुरुषयोः संयोगो हेयहेतुः॰ संयोगस्यात्यन्तिकी निवृत्तिर्हानम्॰ हानोपायः सम्यग्दर्शनम्॰</p>
                    <p xml:id="dn-pātañjalayogaśāstra-body-div-3-div-31-p-7">तत्र हातुः स्वरूपमुपादेयं वा हेयं वा न भवितुम् अर्हतीति हाने तस्योच्छेदवादप्रसङ्ग उपादाने च हेतुवादः॰ उभयप्रत्याख्याने शाश्वतवाद इत्येतत् सम्यग्दर्शनम्॰</p>
                    <p xml:id="dn-pātañjalayogaśāstra-body-div-3-div-31-p-8">तद् एतच्छास्त्रं चतुर्व्यूहमित्यभिधीयते ---</p>
                </div>
                <div rend="large" type="sutra" xml:id="dn-sū.2.16">
                    <p xml:id="dn-sū.2.16-p">हेयं दुःखमनागतम् (यो॰सू॰ २।१६) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-33">
                    <p xml:id="dn-pātañjalayogaśāstra-body-div-3-div-33-p-1">दुःखमतीतमुपभोगेनातिवाहितं न हेयपक्षे वर्तते॰ वर्तमानं च स्वक्षणे भोगारूढमिति न तत् क्षणान्तरे हेयतामापद्यते॰ तस्माद् यद् एवानागतं दुःखं तद् एवाक्षिपात्रकल्पं योगिनं क्लिश्नाति नेतरं प्रतिपत्तारम्॰ तद् एव हेयतामापद्यते॰</p>
                    <p xml:id="dn-pātañjalayogaśāstra-body-div-3-div-33-p-2">तस्माद् यद् एव हेयमित्युच्यते तस्यैव कारणं प्रतिनिर्दिश्यते ---</p>
                </div>
                <div rend="large" type="sutra" xml:id="dn-sū.2.17">
                    <p xml:id="dn-sū.2.17-p">द्रष्टृदृश्ययोः संयोगो हेयहेतुः (यो॰सू॰ २।१७) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-35">
                    <p xml:id="dn-pātañjalayogaśāstra-body-div-3-div-35-p-1">द्रष्टा बुद्धेः प्रतिसंवेदी पुरुषः॰ दृश्या बुद्धिसत्त्वोपारूढाः सर्वे धर्माः॰ तद् एतद् दृश्यम् अयस्कान्तमणिकल्पं संनिधिमात्रोपकारि दृश्यत्वेन स्वं भवति पुरुषस्य दृशिरूपस्य स्वामिनः, अनुभवकर्मविषयतामापन्नं यतः॰ अन्यस्वरूपेण प्रतिलब्धात्मकं स्वतन्त्रमपि परार्थत्वात् परतन्त्रम्॰</p>
                    <p xml:id="dn-pātañjalayogaśāstra-body-div-3-div-35-p-2">तयोर्दृग्दर्शनशक्त्योरनादिरर्थकृतः संयोगो हेयहेतुर्दुःखस्य कारणमित्यर्थः॰ तथा चोक्तम् --- तत्संयोगहेतुविवर्जनात् स्याद् अयमात्यन्तिको दुःखप्रतीकारः॰ कस्मात्, दुःखहेतोः परिहार्यस्य प्रतीकारदर्शनात्॰ तद्यथा --- पादतलस्य भेद्यता, कण्टकस्य भेत्तृत्वं, परिहारः कण्टकस्य पा(प)दानधिष्ठानं पादत्राणव्यवहितेन वाधिष्ठानम्, एतत् त्रयं यो वेद लोके स तत्र प्रतीकारमारभमाणो भेदजं दुःखं नाप्नोति॰ कस्मात्, त्रित्वोपलब्धिसामर्थ्याद् इति॰ अत्रापि तापकस्य रजसः सत्त्वमेव तप्यम्॰ कस्मात्, तपिक्रियायाः कर्मस्थत्वात्, सत्त्वे कर्मणि तपिक्रिया नापरिणामिनि निष्क्रिये क्षेत्रज्ञे, दर्शितविषयत्वात्॰ सत्त्वे तु तप्यमाने तदाकारानुरोधी पुरुषोऽप्य् अनुतप्यत इति॰</p>
                    <p xml:id="dn-pātañjalayogaśāstra-body-div-3-div-35-p-3">दृश्यस्वरूपमुच्यते ---</p>
                </div>
                <div rend="large" type="sutra" xml:id="dn-sū.2.18">
                    <p xml:id="dn-sū.2.18-p">प्रकाशक्रियास्थितिशीलं भूतेन्द्रियात्मकं भोगापवर्गार्थं दृश्यम् (यो॰सू॰ २।१८) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-37">
                    <p xml:id="dn-pātañjalayogaśāstra-body-div-3-div-37-p-1">प्रकाशशीलं सत्त्वम्॰ क्रियाशीलं रजः स्थितिशीलं तम इति॰ एते गुणाः परस्परोपरक्तप्रविभागाः परिणामिनः संयोगवियोगधर्माण इतरेतरोपाश्रयेणोपार्जितमूर्तयः परस्पराङ्गाङ्गित्वेऽप्यसंभिन्नशक्तिप्रविभागास् तुल्यजातीयातुल्यजातीयशक्तिभेदानुपातिनः प्रधानवेलायामुपदर्शितसंनिधाना गुणत्वेऽपि च व्यापारमात्रेण प्रधानान्तर्णीतानुमितास्तिताः पुरुषार्थकर्तव्यतया प्रयुक्तसामर्थ्याः संनिधिमात्रोपकारिणोऽयस्कान्तमणिकल्पाः प्रत्ययम् अन्तरेणैकतमस्य वृत्तिमनुवर्तमानाः प्रधानशब्दवाच्या भवन्ति॰ एतद् दृश्यमित्युच्यते॰</p>
                    <p xml:id="dn-pātañjalayogaśāstra-body-div-3-div-37-p-2">तद् एतद् भूतेन्द्रियात्मकं भूतभावेन पृथिव्यादिना सूक्ष्मस्थूलेन परिणमते॰ तथेन्द्रियभावेन श्रोत्रादिना सूक्ष्मस्थूलेन परिणमत इति॰ तत् तु नाप्रयोजनमपि तु प्रयोजनमुररीकृत्य प्रवर्तत इति भोगापवर्गार्थं हि तद् दृश्यं पुरुषस्येति॰ तत्रेष्टानिष्टगुणस्वरूपावधारणमविभागापन्नं भोगो भोक्तुः स्वरूपावधारणमपवर्ग इति॰ द्वयोर् अतिरिक्तमन्यद् दर्शनं नास्ति॰ तथा चोक्तम् --- अयं तु खलु त्रिषु गुणेषु कर्तृष्वकर्तरि च पुरुषे तुल्यातुल्यजातीये चतुर्थे तत्क्रियासाक्षिण्य् उपनीयमानान् सर्वभावान् उपपन्नान् अनुपश्यन्न् अदर्शनमन्यच्छङ्कत इति॰</p>
                    <p xml:id="dn-pātañjalayogaśāstra-body-div-3-div-37-p-3">तावेतौ भोगापवर्गौ बुद्धिकृतौ बुद्धावेव वर्तमानौ कथं पुरुषे व्यपदिश्येते इति॰ यथा विजयः पराजयो वा योद्धृषु वर्तमानः स्वामिनि व्यपदिश्यते, स हि तत्फलस्य भोक्तेति, एवं बन्धमोक्षौ बुद्धावेव वर्तमानौ पुरुषे व्यपदिश्येते, स हि तत्फलस्य भोक्तेति॰ बुद्धेर् एव पुरुषार्थापरिसमाप्तिर्बन्धस्तदर्थावसायो मोक्ष इति॰ एतेन ग्रहणधारणोहापोहतत्त्वज्ञानाभिनिवेशा बुद्धौ वर्तमानाः पुरुषेऽध्यारोपितसद्भावाः॰ स हि तत्फलस्य भोक्तेति॰</p>
                    <p xml:id="dn-pātañjalayogaśāstra-body-div-3-div-37-p-4">दृश्यानां गुणानां स्वरूपभेदावधारणार्थमिदम् आरभ्यते ---</p>
                </div>
                <div rend="large" type="sutra" xml:id="dn-sū.2.19">
                    <p xml:id="dn-sū.2.19-p">विशेषाविशेषलिङ्गमात्रालिङ्गानि गुणपर्वाणि (यो॰सू॰ २।१९) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-39">
                    <p xml:id="dn-pātañjalayogaśāstra-body-div-3-div-39-p-1">तत्राकाशवाय्वग्न्युदकभूमयो भूतानि शब्दस्पर्शरूपरसगन्धतन्मात्राणामविशेषाणां विशेषाः॰ तथा श्रोत्रत्वक्चक्षुर्जिह्वाघ्राणानि बुद्धीन्द्रियाणि, वाक्पाणिपादपायूपस्थाः कर्मेन्द्रियाणि, एकादशं मनः सर्वार्थम्, इत्येतान्य् अस्मितालक्षणस्याविशेषस्य विशेषाः॰ गुणानामेष षोडशको विशेषपरिणामः॰</p>
                    <p xml:id="dn-pātañjalayogaśāstra-body-div-3-div-39-p-2">षड् अविशेषाः॰ तद्यथा --- शब्दतन्मात्रं स्पर्शतन्मात्रं रूपतन्मात्रं रसतन्मात्रं गन्धतन्मात्रं चेति एकद्वित्रिचतुःपञ्चलक्षणाः शब्दादयः पञ्चाविशेषाः, षष्ठश्चाविशेषोऽस्मितामात्र इति॰ एते सत्तामात्रस्यात्मनो महतः षडविशेषपरिणामाः॰ यत् तत् परमविशेषेभ्यो लिङ्गमात्रं महत्तत्त्वं तस्मिन्नेते सत्तामात्रे महत्यात्मन्यवस्थाय विवृद्धिकाष्ठामनुभवन्ति॰</p>
                    <p xml:id="dn-pātañjalayogaśāstra-body-div-3-div-39-p-3">प्रतिसंसृज्यमानाश्च तस्मिन्नेव सत्तामात्रे महत्य् आत्मन्यवस्थाय यत् तन् निःसत्तासत्तं निःसदसन् निरसद् अव्यक्तमलिङ्गं प्रधानं तत् प्रतियन्ति॰ एष तेषां लिङ्गमात्रः परिणामो निःसत्तासत्तं चालिङ्गपरिणाम इति॰</p>
                    <p xml:id="dn-pātañjalayogaśāstra-body-div-3-div-39-p-4">अलिङ्गावस्थायां न पुरुषार्थो हेतुर्नालिङ्गावस्थायामादौ पुरुषार्थता कारणं भवतीति॰ न तस्याः पुरुषार्थता कारणं भवतीति॰ नासौ पुरुषार्थकृतेति नित्याख्यायते॰ त्रयाणां त्व् अवस्थाविशेषाणामादौ पुरुषार्थता कारणं भवति॰ स चार्थो हेतुर्निमित्तं कारणं भवतीत्य् अनित्याख्यायते॰ गुणास्तु सर्वधर्मानुपातिनो न प्रत्यस्तमयन्ते नोपजायन्ते॰ व्यक्तिभिर् एवातीतानागतव्ययागमवतीभिर्गुणान्वयिनीभिर् उपजननापायधर्मका इव प्रत्यवभासन्ते॰ यथा देवदत्तो दरिद्राति॰ कस्मात् यतोऽस्य म्रियन्ते गाव इति, गवामेव मरणात् तस्य दरिद्राणं न स्वरूपहानाद् इति समः समाधिः॰</p>
                    <p xml:id="dn-pātañjalayogaśāstra-body-div-3-div-39-p-5">लिङ्गमात्रमलिङ्गस्य प्रत्यासन्नं, तत्र तत् संसृष्टं विविच्यते क्रमान् अतिवृत्तयः॰ तथा षड् अविशेषा लिङ्गमात्रे संसृष्टा विविच्यन्ते परिणामक्रमनियमात्॰ तथा तेष्वविशेषेषु भूतेन्द्रियाणि संसृष्टानि विविच्यन्ते॰ तथा चोक्तं पुरस्तात्॰ न विशेषेभ्यः परं तत्त्वान्तरमस्तीति विशेषाणां नास्ति तत्त्वान्तरपरिणामः॰ तेषां तु धर्मलक्षणावस्थापरिणामा व्याख्यायिष्यन्ते॰</p>
                    <p xml:id="dn-pātañjalayogaśāstra-body-div-3-div-39-p-6">व्याख्यातं दृश्यमथ द्रष्टुः स्वरूपावधारणार्थमिदम् आरभ्यते ---</p>
                </div>
                <div rend="large" type="sutra" xml:id="dn-sū.2.20">
                    <p xml:id="dn-sū.2.20-p">द्रष्टा दृशिमात्रः शुद्धोऽपि प्रत्ययानुपश्यः (यो॰सू॰ २॰२०) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-41">
                    <p xml:id="dn-pātañjalayogaśāstra-body-div-3-div-41-p-1">दृशिमात्र इति दृक्शक्तिरेव विशेषणापरामृष्टेत्यर्थः॰ स पुरुषो भुद्धेः प्रतिसंवेदी॰ स बुद्धेर्न सरूपो नात्यन्तं विरूप इति॰ न तावत् सरूपः कस्मात्॰ ज्ञाताज्ञातविषयत्वात् परिणामिनी हि बुद्धिः॰ तस्याश्च विषयो गवादिर्घटादिर्वा ज्ञातश्चाज्ञातश् चेति परिणामित्वं दर्शयति॰</p>
                    <p xml:id="dn-pātañjalayogaśāstra-body-div-3-div-41-p-2">सदाज्ञातविषयत्वं तु पुरुषस्यापरिणामित्वं परिदीपयति कस्मात्॰ न हि बुद्धिश्च नाम पुरुषविषयश्च स्याद् अगृहीता गृहीता चेति सिद्धं पुरुषस्य सदाज्ञातविषयत्वं ततश्चापरिणामित्वमिति॰ किं च परार्था बुद्धिः संहत्यकारित्वात्, स्वार्थः पुरुष इति॰ तथा सर्वार्थाध्यवसायकत्वात् त्रिगुणा बुद्धिस् त्रिगुणत्वाद् अचेतनेति॰ गुणानां तूपद्रष्टा पुरुष इत्य् अतो न सरूपः॰</p>
                    <p xml:id="dn-pātañjalayogaśāstra-body-div-3-div-41-p-3">अस्तु तर्हि विरूप इति॰ नात्यन्तं विरूपः कस्मात्॰ शुद्धोऽप्यसौ प्रत्ययानुपश्यो यतः॰ प्रत्ययं बौद्धमनुपश्यति, तमनुपश्यन्नतदात्मापि तदात्मक इव प्रत्यवभासते॰ तथा चोक्तम् --- अपरिणामिनी हि भोक्तृशक्तिरप्रतिसंक्रमा च परिणामिन्यर्थे प्रतिसंक्रान्तेव तद्वृत्तिम् अनुपतति, तस्याश्च प्राप्तचैतन्योपग्रहरूपाया बुद्धिवृत्तेरनुकारमात्रतया बुद्धिवृत्त्यविशिष्टा हि ज्ञानवृत्तिरित्याख्यायते॰</p>
                </div>
                <div rend="large" type="sutra" xml:id="dn-sū.2.21">
                    <p xml:id="dn-sū.2.21-p">तदर्थ एव दृश्यस्यात्मा (यो॰सू॰ २।२१) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-43">
                    <p xml:id="dn-pātañjalayogaśāstra-body-div-3-div-43-p-1">दृशिरूपस्य पुरुषस्य कर्मरूपतामापन्नं दृश्यमिति तदर्थ एव दृश्यस्यात्मा भवति॰ स्वरूपं भवतीत्य् अर्थः॰ स्वरूपं तु पररूपेण प्रतिलब्धात्मकं भोगापवर्गार्थतायां कृतायां पुरुषेण न दृश्यत इति॰ स्वरूपहानाद् अस्य नाशः प्राप्तो न तु विनश्यति॰</p>
                    <p xml:id="dn-pātañjalayogaśāstra-body-div-3-div-43-p-2">कस्मात् ---</p>
                </div>
                <div rend="large" type="sutra" xml:id="dn-sū.2.22">
                    <p xml:id="dn-sū.2.22-p">कृतार्थं प्रति नष्टमप्यनष्टं तदन्यसाधारणत्वात् (यो॰सू॰ २।२२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-45">
                    <p xml:id="dn-pātañjalayogaśāstra-body-div-3-div-45-p-1">कृतार्थमेकं पुरुषं प्रति दृश्यं नष्टमपि नाशं प्राप्तमप्यनष्टं तदन्यपुरुषसाधारणत्वात्॰ कुशलं पुरुषं प्रति नाशं प्राप्तमप्यकुशलान् पुरुषान् प्रति न कृतार्थमिति तेषां दृशेः कर्मविषयतामापन्नं लभत एव पररूपेणात्मरूपमिति॰ अतश्च दृग्दर्शनशक्त्योर् नित्यत्वाद् अनादिः संयोगो व्याख्यात इति॰ तथा चोक्तम् --- धर्मिणामनादिसंयोगाद् धर्ममात्राणामप्य् अनादिः संयोग इति॰</p>
                    <p xml:id="dn-pātañjalayogaśāstra-body-div-3-div-45-p-2">संयोगस्वरूपाभिधित्सयेदं सूत्रं प्रववृते ---</p>
                </div>
                <div rend="large" type="sutra" xml:id="dn-sū.2.23.">
                    <p xml:id="dn-sū.2.23.-p">स्वस्वामिशक्त्योः स्वरूपोपलब्धिहेतुः संयोगः (यो॰सू॰ २।२३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-47">
                    <p xml:id="dn-pātañjalayogaśāstra-body-div-3-div-47-p-1">पुरुषः स्वामी दृश्येन स्वेन दर्शनार्थं संयुक्तः॰ तस्मात् संयोगाद् दृश्यस्योपलब्धिर्या स भोगः॰ या तु द्रष्टुः स्वरूपोपलब्धिः सोऽपवर्गः॰ दर्शनकार्यावसानः संयोग इति दर्शनं वियोगस्य कारणमुक्तम्॰ दर्शनमदर्शनस्य प्रतिद्वन्द्वीत्य् अदर्शनं संयोगनिमित्तमुक्तम्॰ नात्र दर्शनं मोक्षकारणमदर्शनाभावाद् एव बन्धाभावः स मोक्ष इति॰ दर्शनस्य भावे बन्धकारणस्यादर्शनस्य नाश इत्यतो दर्शनं ज्ञानं कैवल्यकारणमुक्तम्॰</p>
                    <p xml:id="dn-pātañjalayogaśāstra-body-div-3-div-47-p-2">किंचेदमदर्शनं नाम, किं गुणानामधिकार आहोस्विद् दृशिरूपस्य स्वामिनो दर्शितविषयस्य प्रधानचित्तस्यानुत्पादः॰ स्वस्मिन् दृश्ये विद्यमाने यो दर्शनाभावः॰</p>
                    <p xml:id="dn-pātañjalayogaśāstra-body-div-3-div-47-p-3">किमर्थवत्ता गुणानाम्॰ अथाविद्या स्वचित्तेन सह निरुद्धा स्वचित्तस्योत्पत्तिबीजम्॰ किं स्थितिसंस्कारक्षये गतिसंस्काराभिव्यक्तिः॰ यत्रेदम् उक्तं प्रधानं स्थित्यैव वर्तमानं विकाराकरणाद् अप्रधानं स्यात्॰</p>
                    <p xml:id="dn-pātañjalayogaśāstra-body-div-3-div-47-p-4">तथा गत्यैव वर्तमानं विकारनित्यत्वाद् अप्रधानं स्यात्॰ उभयथा चास्य वृत्तिः प्रधानव्यवहारं लभते नान्यथा॰ कारणान्तरेष्वपि कल्पितेष्वेव समानश्चर्चः॰ दर्शनशक्तिरेवादर्शनमित्येके, ``<quote xml:id="dn-pātañjalayogaśāstra-body-div-3-div-47-p-4-quote">प्रधानस्यात्मख्यापनार्था प्रवृत्तिः</quote>'' इति श्रुतेः॰</p>
                    <p xml:id="dn-pātañjalayogaśāstra-body-div-3-div-47-p-5">सर्वबोध्यबोधसमर्थः प्राक्प्रवृत्तेः पुरुषो न पश्यति सर्वकार्यकरणसमर्थं दृश्यं तदा न दृश्यत इति॰ उभयस्याप्यदर्शनं धर्म इत्येके॰ तत्रेदं दृश्यस्य स्वात्मभूतमपि पुरुषप्रत्ययापेक्षं दर्शनं दृश्यधर्मत्वेन भवति॰ तथा पुरुषस्यानात्मभूतमपि दृश्यप्रत्ययापेक्षं पुरुषधर्मत्वेनेवादर्शनमवभासते॰ दर्शनं ज्ञानमेवादर्शनमिति केचिद् अभिदधति॰ इत्येते शास्त्रगता विकल्पाः॰ तत्र विकल्पबहुत्वमेतत् सर्वपुरुषाणां गुणानां संयोगे साधारणविषयम्॰</p>
                    <p xml:id="dn-pātañjalayogaśāstra-body-div-3-div-47-p-6">यस्तु प्रत्यक्चेतनस्य स्वबुद्धिसंयोगः ---</p>
                </div>
                <div rend="large" type="sutra" xml:id="dn-sū.2.24">
                    <p xml:id="dn-sū.2.24-p">तस्य हेतुरविद्या (यो॰सू॰ २।२४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-49">
                    <p xml:id="dn-pātañjalayogaśāstra-body-div-3-div-49-p-1">विपर्ययज्ञानवासनेत्यर्थः॰ विपर्ययज्ञानवासनावासिता च न कार्यनिष्ठां पुरुषख्यातिं बुद्धिः प्राप्नोति साधिकारा पुनरावर्तते॰ सा तु पुरुषख्यातिपर्यवसानां कार्यनिष्ठां प्राप्नोति, चरिताधिकारा निवृत्तादर्शना बन्धकारणाभावान् न पुनरावर्तते॰</p>
                    <p xml:id="dn-pātañjalayogaśāstra-body-div-3-div-49-p-2">अत्र कश्चित् पण्डकोपाख्यानेनोद्घाटयति --- मुग्धया भार्ययाभिधीयते --- पण्डकार्यपुत्र, अपत्यवती मे भगिनी किमर्थं नाम नाहमिति, स तामाह --- मृतस्तेऽहमपत्यमुत्पादयिष्यामीति॰ तथेदं विद्यमानं ज्ञानं चित्तनिवृत्तिं न करोति, विनष्टं करिष्यतीति का प्रत्याशा॰ तत्राचार्यदेशीयो वक्ति --- ननु बुद्धिनिवृत्तिरेव मोक्षोऽदर्शनकारणाभावाद् बुद्धिनिवृत्तिः॰ तच्चादर्शनं बन्धकारणं दर्शनान् निवर्तते॰ तत्र चित्तनिवृत्तिरेव मोक्षः, किमर्थमस्थान एवास्य मतिविभ्रमः॰</p>
                    <p xml:id="dn-pātañjalayogaśāstra-body-div-3-div-49-p-3">हेयं दुःखं हेयकारणं च संयोगाख्यं सनिमित्तम् उक्तमतः परं हानं वक्तव्यम् ---</p>
                </div>
                <div rend="large" type="sutra" xml:id="dn-sū.2.25">
                    <p xml:id="dn-sū.2.25-p">तदभावात् संयोगाभावो हानं तद्दृशेः कैवल्यम् (यो॰सू॰ २॰२५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-51">
                    <p xml:id="dn-pātañjalayogaśāstra-body-div-3-div-51-p-1">तस्यादर्शनस्याभावाद् बुद्धिपुरुषसंयोगाभाव आत्यन्तिको बन्धनोपरम इत्यर्थः॰ एतद् धानम्॰ तद्दृशेः कैवल्यं पुरुषस्यामिश्रीभावः पुनरसंयोगो गुणैर् इत्यर्थः॰ दुःखकारणनिवृत्तौ दुःखोपरमो हानम्, तदा स्वरूपप्रतिष्ठः पुरुष इत्युक्तम्॰</p>
                    <p xml:id="dn-pātañjalayogaśāstra-body-div-3-div-51-p-2">अथ हानस्य कः प्राप्त्युपाय इति ---</p>
                </div>
                <div rend="large" type="sutra" xml:id="dn-sū.2.26">
                    <p xml:id="dn-sū.2.26-p">विवेकख्यातिरविप्लवा हानोपायः (यो॰सू॰ २।२६) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-53">
                    <p xml:id="dn-pātañjalayogaśāstra-body-div-3-div-53-p">सत्त्वपुरुषान्यताप्रत्ययो विवेकख्यातिः॰ सा त्व् अनिवृत्तमिथ्याज्ञाना प्लवते॰ यदा मिथ्याज्ञानं दग्धबीजभावं वन्ध्यप्रसवं संपद्यते तदा विधूतक्लेशरजसः सत्त्वस्य परे वैशारद्ये परस्यां वशीकारसंज्ञायां वर्तमानस्य विवेकप्रत्ययप्रवाहो निर्मलो भवति॰ सा विवेकख्यातिरविप्लवा हानोपायः॰ ततो मिथ्याज्ञानस्य दग्धबीजभावोपगमः पुनश् चाप्रसव इत्येष मोक्षस्य मार्गो हानस्योपाय इति॰</p>
                </div>
                <div rend="large" type="sutra" xml:id="dn-sū.2.27">
                    <p xml:id="dn-sū.2.27-p">तस्य सप्तधा प्रान्तभूमिः प्रज्ञा (यो॰सू॰ २।२७) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-55">
                    <p xml:id="dn-pātañjalayogaśāstra-body-div-3-div-55-p-1">तस्येति प्रत्युदितख्यातेः प्रत्याम्नायः॰ सप्तधेति अशुद्ध्यावरणमलापगमाच्चित्तस्य प्रत्ययान्तरानुत्पादे सति सप्तप्रकारैव प्रज्ञा विवेकिनो भवति॰</p>
                    <p xml:id="dn-pātañjalayogaśāstra-body-div-3-div-55-p-2">तद्यथा --- परिज्ञातं हेयं नास्य पुनः परिज्ञेयम् अस्ति॰ क्षीणा हेयहेतवो न पुनरेतेषां क्षेतव्यम् अस्ति॰ साक्षात्कृतं निरोधसमाधिना हानम्॰ भावितो विवेकख्यातिरूपो हानोपाय इति॰ एषा चतुष्टयी कार्या विमुक्तिः प्रज्ञायाः॰ चित्तविमुक्तिस्तु त्रयी चरिताधिकारा बुद्धिः॰ गुणा गिरिशिखरतटच्युता इव ग्रावाणो निरवस्थानाः स्वकारणे प्रलयाभिमुखाः सह तेनास्तं गच्छन्ति॰ न चैषां प्रविलीनानां पुनरस्त्युत्पादः प्रयोजनाभावाद् इति॰ एतस्याम् अवस्थायां गुणसंबन्धातीतः स्वरूपमात्रज्योतिर् अमलः केवली पुरुष इति॰ एतां सप्तविधां प्रान्तभूमिप्रज्ञामनुपश्यन् पुरुषः कुशल इत्य् आख्यायते॰ प्रतिप्रसवे पि चित्तस्य मुक्तः कुशल इत्येव भवति गुणातीतत्वाद् इति॰</p>
                    <p xml:id="dn-pātañjalayogaśāstra-body-div-3-div-55-p-3">सिद्धा भवति विवेकख्यातिर्हानोपाय इति, न च सिद्धिर् अन्तरेण साधनमित्येतद् आरभ्यते ---</p>
                </div>
                <div rend="large" type="sutra" xml:id="dn-sū.2.28">
                    <p xml:id="dn-sū.2.28-p">योगाङ्गानुष्ठानाद् अशुद्धिक्षये ज्ञानदीप्तिरा विवेकख्यातेः (यो॰सू॰ २।२८) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-57">
                    <p xml:id="dn-pātañjalayogaśāstra-body-div-3-div-57-p-1">योगाङ्गान्यष्टावभिधायिष्यमाणानि॰ तेषामनुष्ठानात् पञ्चपर्वणो विपर्ययस्याशुद्धिरूपस्य क्षयो नाशः॰ तत्क्षये सम्यग्ज्ञानस्याभिव्यक्तिः॰ यथा यथा च साधनान्यनुष्ठीयन्ते तथा तथा तनुत्वमशुद्धिर् आपद्यते॰ यथा यथा च क्षीयते तथा तथा क्षयक्रमानुरोधिनी ज्ञानस्यापि दीप्तिर्विवर्धते॰ सा खल्वेषा विवृद्धिः प्रकर्षमनुभवत्या विवेकख्यातेः, आ गुणपुरुषस्वरूपविज्ञानाद् इत्य् अर्थः॰ योगाङ्गानुष्ठानमशुद्धेर्वियोगकारणम्॰ यथा परशुश्छेद्यस्य॰ विवेकख्यातेस्तु प्राप्तिकारणं यथा धर्मः सुखस्य नान्यथा कारणम्॰ कति चैतानि कारणानि शास्त्रे भवन्ति॰ नवैवेत्याह॰ तद्यथा ---</p>
                    <p xml:id="dn-pātañjalayogaśāstra-body-div-3-div-57-p-2">
                        <quote xml:id="dn-pātañjalayogaśāstra-body-div-3-div-57-p-2-quote">``उत्पत्तिस्थित्यभिव्यक्तिविकारप्रत्ययाप्तयः । वियोगान्यत्वधृतयः कारणं नवधा स्मृतम्</quote>'' इति॥</p>
                    <p xml:id="dn-pātañjalayogaśāstra-body-div-3-div-57-p-3">तत्रोत्पत्तिकारणं मनो भवति विज्ञानस्य, स्थितिकारणं मनसः पुरुषार्थता, शरीरस्येवाहार इति॰ अभिव्यक्तिकारणं यथा रूपस्यालोकस्तथा रूपज्ञानम्, विकारकारणं मनसो विषयान्तरम्॰ यथाग्निः पाक्यस्य॰ प्रत्ययकारणं धूमज्ञानम् अग्निज्ञानस्य॰ प्राप्तिकारणं योगाङ्गानुष्ठानं विवेकख्यातेः॰</p>
                    <p xml:id="dn-pātañjalayogaśāstra-body-div-3-div-57-p-4">वियोगकारणं तद् एवाशुद्धेः॰ अन्यत्वकारणं यथा सुवर्णस्य सुवर्णकारः॰ एवमेकस्य स्त्रीप्रत्ययस्याविद्या मूढत्वे द्वेषो दुःखत्वे रागः सुखत्वे तत्त्वज्ञानं माध्यस्थ्ये॰ धृतिकारणं शरीरमिन्द्रियाणाम्॰ तानि च तस्य॰ महाभूतानि शरीराणाम्, तानि च परस्परं सर्वेषां तैर्यग्यौनमानुषदैवतानि च परस्परार्थत्वाद् इत्य् एवं नव कारणानि॰ तानि च यथासंभवं पदार्थान्तरेष्वपि योज्यानि॰ योगाङ्गानुष्ठानं तु द्विधैव कारणत्वं लभत इति॰</p>
                    <p xml:id="dn-pātañjalayogaśāstra-body-div-3-div-57-p-5">तत्र योगाङ्गान्यवधार्यन्ते ---</p>
                </div>
                <div rend="large" type="sutra" xml:id="dn-sū.2.29">
                    <p xml:id="dn-sū.2.29-p">यमनियमासनप्राणायामप्रत्याहारधारणाध्यानसमाधयोऽष्टाव् अङ्गानि (यो॰सू॰ २।२९) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-59">
                    <p xml:id="dn-pātañjalayogaśāstra-body-div-3-div-59-p-1">यथाक्रममेषामनुष्ठानं स्वरूपं च वक्ष्यामः॰</p>
                    <p xml:id="dn-pātañjalayogaśāstra-body-div-3-div-59-p-2">तत्र ---</p>
                </div>
                <div rend="large" type="sutra" xml:id="dn-sū.2.30">
                    <p xml:id="dn-sū.2.30-p">अहिंसासत्यास्तेयब्रह्मचर्यापरिग्रहा यमाः (यो॰सू॰ २।३०) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-61">
                    <p xml:id="dn-pātañjalayogaśāstra-body-div-3-div-61-p-1">तत्राहिंसा सर्वथा सर्वदा सर्वभूतानामनभिद्रोहः॰ उत्तरे च यमनियमास्तन्मूलास्तत्सिद्धिपरतयैव तत्प्रतिपादनाय प्रतिपाद्यन्ते॰ तदवदातरूपकरणायैवोपादीयन्ते॰ तथा चोक्तम् --- स खल्वयं ब्राह्मणो यथा यथा व्रतानि बहूनि समादित्सते तथा तथा प्रमादकृतेभ्यो हिंसानिदानेभ्यो निवर्तमानस्तामेवावदातरूपाम् अहिंसां करोति॰</p>
                    <p xml:id="dn-pātañjalayogaśāstra-body-div-3-div-61-p-2">सत्यं यथार्थे वाङ्मनसे॰ यथा दृष्टं यथानुमितं तथा वाङ् मनश्चेति॰ परत्र स्वबोधसंक्रान्तये वाग् उक्ता, सा यदि न वञ्चिता भ्रान्ता वा प्रतिपत्तिवन्ध्या वा भवेद् इति॰ एषा सर्वभूतोपकारार्थं प्रवृत्ता न भूतोपघाताय॰ यदि चैवमप्यभिधीयमाना भूतोपघातपरैव स्यान् न सत्यं भवेत् पापमेव भवेत् तेन पुण्याभासेन पुण्यप्रतिरूपकेण कष्टं तमः प्राप्नुयात्॰ तस्मात् परीक्ष्य सर्वभूतहितं सत्यं ब्रूयात्॰</p>
                    <p xml:id="dn-pātañjalayogaśāstra-body-div-3-div-61-p-3">स्तेयमशास्त्रपूर्वकं द्रव्याणां परतः स्वीकरणं, तत्प्रतिषेधः पुनरस्पृहारूपमस्तेयमिति॰ ब्रह्मचर्यं गुप्तेन्द्रियस्योपस्थस्य संयमः॰ विषयाणामर्जनरक्षणक्षयसङ्गहिंसादोषदर्शनाद् अस्वीकरणमपरिग्रह इत्येते यमाः॰</p>
                    <p xml:id="dn-pātañjalayogaśāstra-body-div-3-div-61-p-4">ते तु ---</p>
                </div>
                <div rend="large" type="sutra" xml:id="dn-sū.2.31">
                    <p xml:id="dn-sū.2.31-p">जातिदेशकालसमयानवच्छिन्नाः सार्वभौमा महाव्रतम् (यो॰सू॰ २॰३१) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-63">
                    <p xml:id="dn-pātañjalayogaśāstra-body-div-3-div-63-p">तत्राहिंसा जात्यवच्छिन्ना मत्स्यवधकस्य मत्स्येष्वेव नान्यत्र हिंसा॰ सैव देशावच्छिन्ना न तीर्थे हनिष्यामीति॰ सैव कालावच्छिन्ना न चतुर्दश्यां न पुण्येऽहनि हनिष्यामीति॰ सैव त्रिभिरुपरतस्य समयावच्छिन्ना देवब्राह्मणार्थे नान्यथा हनिष्यामीति॰ यथा च क्षत्रियाणां युद्ध एव हिंसा नान्यत्रेति॰ एभिर्जातिदेशकालसमयैरनवच्छिन्ना अहिंसादयः सर्वथैव परिपालनीयाः॰ सर्वभूमिषु सर्वविषयेषु सर्वथैवाविदितव्यभिचाराः सार्वभौमा महाव्रतमित्युच्यन्ते॰</p>
                </div>
                <div rend="large" type="sutra" xml:id="dn-sū.2.32">
                    <p xml:id="dn-sū.2.32-p">शौचसंतोषतपःस्वाध्यायेश्वरप्रणिधानानि नियमाः (यो॰सू॰ २॰३२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-65">
                    <p xml:id="dn-pātañjalayogaśāstra-body-div-3-div-65-p-1">तत्र शौचं मृज्जलादिजनितं मेध्याभ्यवहरणादि च बाह्यम्॰ आभ्यन्तरं चित्तमलानामाक्षालनम्॰ संतोषः संनिहितसाधनाद् अधिकस्यानुपादित्सा॰ तपो द्वंद्वसहनम्॰ द्वंद्वाश्च जिघत्सापिपासे शीतोष्णे स्थानासने काष्ठमौनाकारमौने च॰ व्रतानि चैषां यथायोगं कृच्छ्रचान्द्रायणसांतपनादीनि॰ स्वाध्यायो मोक्षशास्त्राणामध्ययनं प्रणवजपो वा॰ ईश्वरप्रणिधानं तस्मिन् परमगुरौ सर्वकर्मार्पणम्॰</p>
                    <p xml:id="dn-pātañjalayogaśāstra-body-div-3-div-65-p-2">शय्यासनस्थोऽथ पथि व्रजन् वा स्वस्थः परिक्षीणवितर्कजालः ।</p>
                    <p xml:id="dn-pātañjalayogaśāstra-body-div-3-div-65-p-3">संसारबीजक्षयमीक्षमाणः स्यान् नित्ययुक्तोऽमृतभोगभागी ॥</p>
                    <p xml:id="dn-pātañjalayogaśāstra-body-div-3-div-65-p-4">यत्रेदमुक्तं ततः प्रत्यक्चेतनाधिगमोऽप्य् अन्तरायाभावश्चेति॰</p>
                    <p xml:id="dn-pātañjalayogaśāstra-body-div-3-div-65-p-5">एतेषां यमनियमानाम् ---</p>
                </div>
                <div rend="large" type="sutra" xml:id="dn-sū.">
                    <p xml:id="dn-sū.-p">वितर्कबाधने प्रतिपक्षभावनम् (यो॰सू॰ २।३३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-67">
                    <p xml:id="dn-pātañjalayogaśāstra-body-div-3-div-67-p">यदास्य ब्राह्मणस्य हिंसादयो वितर्का जायेरन् हनिष्याम्य् अहमपकारिणमनृतमपि वक्ष्यामि द्रव्यमप्यस्य स्वीकरिष्यामि दारेषु चास्य व्यवायी भविष्यामि परिग्रहेषु चास्य स्वामी भविष्यामीति॰ एवम् उन्मार्गप्रवणवितर्कज्वरेणातिदीप्तेन बाध्यमानस् तत्प्रतिपक्षान् भावयेत्॰ घोरेषु संसाराङ्गारेषु पच्यमानेन मया शरणमुपागतः सर्वभूताभयप्रदानेन योगधर्मः॰ स खल्वहं त्यक्त्वा वितर्कान् पुनस्तान् आददानस्तुल्यः श्ववृत्तेनेति भावयेत्॰ यथा श्वा वान्तावलेही तथा त्यक्तस्य पुनराददान इति॰ एवमादि सूत्रान्तरेष्व् अपि योज्यम्॰</p>
                </div>
                <div rend="large" type="sutra" xml:id="dn-sū.2.34">
                    <p xml:id="dn-sū.2.34-p">वितर्का हिंसादयः कृतकारितानुमोदिता लोभक्रोधमोहपूर्वका मृदुमध्याधिमात्रा दुःखाज्ञानानन्तफला इति प्रतिपक्षभावनम् (यो॰सू॰ २॰३४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-69">
                    <p xml:id="dn-pātañjalayogaśāstra-body-div-3-div-69-p-1">तत्र हिंसा तावत् --- कृता कारितानुमोदितेति त्रिधा॰ एकैका पुनस्त्रिधा लोभेन मांसचर्मार्थेन क्रोधेनापकृतमनेनेति मोहेन धर्मो मे भविष्यतीति॰ लोभक्रोधमोहाः पुनस्त्रिविधा मृदुमध्याधिमात्रा इति॰ एवं सप्तविंशतिर्भेदा भवन्ति हिंसायाः॰ मृदुमध्याधिमात्राः पुनस्त्रिधा --- मृदुमृदुर्मध्यमृदुस्तीव्रमृदुरिति॰ तथा मृदुमध्यो मध्यमध्यस्तीव्रमध्य इति॰ तथा मृदुतीव्रो मध्यतीव्रोऽधिमात्रतीव्र इति॰ एवम् एकाशीतिभेदा हिंसा भवति॰ सा पुनर् नियमविकल्पसमुच्चयभेदाद् असंख्येया, प्राणभृद्भेदस्यापरिसंख्येयत्वाद् इति॰ एवम् अनृतादिष्वपि योज्यम्॰</p>
                    <p xml:id="dn-pātañjalayogaśāstra-body-div-3-div-69-p-2">ते खल्वमी वितर्का दुःखाज्ञानानन्तफला इति प्रतिपक्षभावनम्॰ दुःखमज्ञानं चानन्तं फलं येषामिति प्रतिपक्षभावनम्॰ तथा च हिंसकस् तावत् प्रथमं वध्यस्य वीर्यमाक्षिपति॰ ततश्च शस्त्रादिनिपातेन दुःखयति॰ ततो जीविताद् अपि मोचयति॰ ततो वीर्याक्षेपाद् अस्य चेतनाचेतनम् उपकरणं क्षीणवीर्यं भवति॰ दुःखोत्पादान् नरकतिर्यक्प्रेतादिषु दुःखमनुभवति, जीवितव्यपरोपणात् प्रतिक्षणं च जीवितात्यये वर्तमानो मरणमिच्छन्नपि दुःखविपाकस्य नियतविपाकवेदनीयत्वात् कथंचिद् एवोच्छ्वसिति॰ यदि च कथंचित् पुण्यावापगता हिंसा भवेत् तत्र सुखप्राप्तौ भवेद् अल्पायुरिति॰ एवमनृतादिष्वपि योज्यं यथासंभवम्॰ एवं वितर्काणां चामुम् एवानुगतं विपाकमनिष्टं भावयन् न वितर्केषु मनः प्रणिदधीत॰</p>
                    <p xml:id="dn-pātañjalayogaśāstra-body-div-3-div-69-p-3">प्रतिपक्षभावनाद् धेतोर्हेया वितर्का यदास्य स्युर् अप्रसवधर्माणस्तदा तत्कृतमैश्वर्यं योगिनः सिद्धिसूचकं भवति॰ तद्यथा ---</p>
                </div>
                <div rend="large" type="sutra" xml:id="dn-sū.2.35">
                    <p xml:id="dn-sū.2.35-p">अहिंसाप्रतिष्ठायां तत्संनिधौ वैरत्यागः (यो॰सू॰ २॰३५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-71">
                    <p xml:id="dn-pātañjalayogaśāstra-body-div-3-div-71-p">सर्वप्राणिनां भवति॰</p>
                </div>
                <div rend="large" type="sutra" xml:id="dn-sū.2.36">
                    <p xml:id="dn-sū.2.36-p">सत्यप्रतिष्ठायां क्रियाफलाश्रयत्वम् (यो॰सू॰ २।३६) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-73">
                    <p xml:id="dn-pātañjalayogaśāstra-body-div-3-div-73-p">धार्मिको भूया इति भवति धार्मिकः, स्वर्गं प्राप्नुहीति स्वर्गं प्राप्नोति अमोघास्य वाग् भवति॰</p>
                </div>
                <div rend="large" type="sutra" xml:id="dn-sū.2.37">
                    <p xml:id="dn-sū.2.37-p">अस्तेयप्रतिष्ठायां सर्वरत्नोपस्थानम् (यो॰सू॰ २।३७) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-75">
                    <p xml:id="dn-pātañjalayogaśāstra-body-div-3-div-75-p">सर्वदिक्स्थान्यस्योपतिष्ठन्ते रत्नानि॰</p>
                </div>
                <div rend="large" type="sutra" xml:id="dn-sū.2.38">
                    <p xml:id="dn-sū.2.38-p">ब्रह्मचर्यप्रतिष्ठायां वीर्यलाभः (यो॰सू॰ २।३८) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-77">
                    <p xml:id="dn-pātañjalayogaśāstra-body-div-3-div-77-p">यस्य लाभाद् अप्रतिघान् गुणान् उत्कर्षयति॰ सिद्धश्च विनेयेषु ज्ञानमाधातुं समर्थो भवतीति॰</p>
                </div>
                <div rend="large" type="sutra" xml:id="dn-sū.2.39">
                    <p xml:id="dn-sū.2.39-p">अपरिग्रहस्थैर्ये जन्मकथंतासंबोधः (यो॰सू॰ २।३९) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-79">
                    <p xml:id="dn-pātañjalayogaśāstra-body-div-3-div-79-p-1">अस्य भवति कोऽहमासं कथमहमासं किंस्विद् इदं कथंस्विद् इदं के वा भविष्यामः कथं वा भविष्याम इत्येवमस्य पूर्वान्तपरान्तमध्येष्व् आत्मभावजिजासा स्वरूपेणोपावर्तते॰ एता यमस्थैर्ये सिद्धयः॰</p>
                    <p xml:id="dn-pātañjalayogaśāstra-body-div-3-div-79-p-2">नियमेषु वक्ष्यामः ---</p>
                </div>
                <div rend="large" type="sutra" xml:id="dn-sū.2.40">
                    <p xml:id="dn-sū.2.40-p">शौचात् स्वाङ्गजुगुप्सा परैरसंसर्गः (यो॰सू॰ २।४०) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-81">
                    <p xml:id="dn-pātañjalayogaśāstra-body-div-3-div-81-p-1">स्वाङ्गे जुगुप्सायां शौचमारभमाणः कायावद्यदर्शी कायानभिष्वङ्गी यतिर्भवति॰ किंच परैर् असंसर्गः कायस्वभावावलोकी स्वमपि कायं जिहासुर् मृज्जलादिभिराक्षालयन्नपि कायशुद्धिमपश्यन् कथं परकायैरत्यन्तमेवाप्रयतैः संसृज्येत॰</p>
                    <p xml:id="dn-pātañjalayogaśāstra-body-div-3-div-81-p-2">किंच ---</p>
                </div>
                <div rend="large" type="sutra" xml:id="dn-sū.2.41">
                    <p xml:id="dn-sū.2.41-p">सत्त्वशुद्धिसौमनस्यैकाग्र्येन्द्रियजयात्मदर्शनयोग्यत्वानि च (यो॰सू॰ २।४१) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-83">
                    <p xml:id="dn-pātañjalayogaśāstra-body-div-3-div-83-p">भवन्तीति वाक्यशेषः॰ शुचेः सत्त्वशुद्धिस्ततः सौमनस्यं तत ऐकाग्र्यं तत इन्द्रियजयस्ततश् चात्मदर्शनयोग्यत्वं बुद्धिसत्त्वस्य भवतीत्येतच् छौचस्थैर्याद् अधिगम्यत इति॰</p>
                </div>
                <div rend="large" type="sutra" xml:id="dn-sū.2.42">
                    <p xml:id="dn-sū.2.42-p">संतोषाद् अनुत्तमः सुखलाभः (यो॰सू॰ २।४२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-85">
                    <p xml:id="dn-pātañjalayogaśāstra-body-div-3-div-85-p-1">तथा चोक्तम् ---</p>
                    <p xml:id="dn-pātañjalayogaśāstra-body-div-3-div-85-p-2">``<quote xml:id="dn-pātañjalayogaśāstra-body-div-3-div-85-p-2-quote">
                            <lg xml:id="dn-pātañjalayogaśāstra-body-div-3-div-85-p-2-quote-lg">
                                <l xml:id="dn-pātañjalayogaśāstra-body-div-3-div-85-p-2-quote-lg-l-1">यच्च कामसुखं लोके यच्च दिव्यं महत् सुखम् ।</l>
                                <l xml:id="dn-pātañjalayogaśāstra-body-div-3-div-85-p-2-quote-lg-l-2">तृष्णाक्षयसुखस्यैते नार्हतः षोडशीं कलाम्</l>
                            </lg>
                        </quote>'' इति॰</p>
                </div>
                <div rend="large" type="sutra" xml:id="dn-sū.2.43">
                    <p xml:id="dn-sū.2.43-p">कायेन्द्रियसिद्धिरशुद्धिक्षयात् तपसः (यो॰सू॰ २।४३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-87">
                    <p xml:id="dn-pātañjalayogaśāstra-body-div-3-div-87-p">निर्वर्त्यमानमेव तपो हिनस्त्यशुद्ध्यावरणमलं तदावरणमलापगमात् कायसिद्धिरणिमाद्या॰ तथेन्द्रियसिद्धिर्दूराच्छ्रवणदर्शनाद्येति॰</p>
                </div>
                <div rend="large" type="sutra" xml:id="dn-sū.2.44">
                    <p xml:id="dn-sū.2.44-p">स्वाध्यायाद् इष्टदेवतासंप्रयोगः (यो॰सू॰ २।४४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-89">
                    <p xml:id="dn-pātañjalayogaśāstra-body-div-3-div-89-p">देवा ऋषयः सिद्धाश्च स्वाध्यायशीलस्य दर्शनं गच्छन्ति, कार्ये चास्य वर्तन्त इति॰</p>
                </div>
                <div rend="large" type="sutra" xml:id="dn-sū.2.45.">
                    <p xml:id="dn-sū.2.45.-p">समाधिसिद्धिरीश्वरप्रणिधानात् (यो॰सू॰ २।४५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-91">
                    <p xml:id="dn-pātañjalayogaśāstra-body-div-3-div-91-p-1">ईश्वरार्पितसर्वभावस्य समाधिसिद्धिर्यया सर्वम् ईप्सितमवितथं जानाति देशान्तरे देहान्तरे कालान्तरे च॰ ततोऽस्य प्रज्ञा यथाभूतं प्रजानातीति॰</p>
                    <p xml:id="dn-pātañjalayogaśāstra-body-div-3-div-91-p-2">उक्ताः सह सिद्धिभिर्यमनियमाः आसनादीनि वक्ष्यामः तत्र ---</p>
                </div>
                <div rend="large" type="sutra" xml:id="dn-sū.2.46">
                    <p xml:id="dn-sū.2.46-p">स्थिरसुखमासनम् (यो॰सू॰ २।४६) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-93">
                    <p xml:id="dn-pātañjalayogaśāstra-body-div-3-div-93-p">तद्यथा पद्मासनं भद्रासनं स्वस्तिकं दण्डासनं सोपाश्रयं पर्यङ्कं क्रौञ्चनिषदनं हस्तिनिषदनम् उष्ट्रनिषदनं समसंस्थानं स्थिरसुखं यथासुखं चेत्येवमादीनि॰</p>
                </div>
                <div rend="large" type="sutra" xml:id="dn-sū.2.47">
                    <p xml:id="dn-sū.2.47-p">प्रयत्नशैथिल्यानन्तसमापत्तिभ्याम् (यो॰सू॰ २।४७) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-95">
                    <p xml:id="dn-pātañjalayogaśāstra-body-div-3-div-95-p">भवतीति वाक्यशेषः प्रयत्नोपरमात् सिध्यत्यासनं येन नाङ्गमेजयो भवति॰ अनन्ते वा समापन्नं चित्तम् आसनं निर्वर्तयतीति॰</p>
                </div>
                <div rend="large" type="sutra" xml:id="dn-sū.2.48">
                    <p xml:id="dn-sū.2.48-p">ततो द्वन्द्वानभिघातः (यो॰सू॰ २।४८) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-97">
                    <p xml:id="dn-pātañjalayogaśāstra-body-div-3-div-97-p">शीतोष्णादिभिर्द्वन्द्वैरासनजयान् नाभिभूयते॰</p>
                </div>
                <div rend="large" type="sutra" xml:id="dn-sū.2.49">
                    <p xml:id="dn-sū.2.49-p">तस्मिन् सति श्वासप्रश्वासयोर्गतिविच्छेदः प्राणायामः (यो॰सू॰ २॰४९) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-99">
                    <p xml:id="dn-pātañjalayogaśāstra-body-div-3-div-99-p-1">सत्यासनजये बाह्यस्य वायोराचमनं श्वासः, कौष्ठ्यस्य वायोर्निःसारणं प्रश्वासः, तयोर् गतिविच्छेद उभयाभावः प्राणायामः॰</p>
                    <p xml:id="dn-pātañjalayogaśāstra-body-div-3-div-99-p-2">स तु ---</p>
                </div>
                <div rend="large" type="sutra" xml:id="dn-sū.2.50">
                    <p xml:id="dn-sū.2.50-p">बाह्याभ्यन्तरस्तम्भवृत्तिर्देशकालसंख्याभिः परिदृष्टो दीर्घसूक्ष्मः (यो॰सू॰ २।५०) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-101">
                    <p xml:id="dn-pātañjalayogaśāstra-body-div-3-div-101-p">यत्र प्रश्वासपूर्वको गत्यभावः स बाह्यः॰ यत्र श्वासपूर्वको गत्यभावः स आभ्यन्तरः॰ तृतीयः स्तम्भवृत्तिर्यत्रोभयाभावः सकृट्प्रयत्नाद् भवति॰ यथा तप्ते न्यस्तमुपले जलं सर्वतः संकोचमापद्यते तथा द्वयोर्युगपद् गत्यभाव इति॰ त्रयो ʼप्येते देशेन परिदृष्टा इयान् अस्य विषयो देश इति॰ कालेन परिदृष्टाः क्षणानाम् इयत्तावधारणेनावच्छिन्ना इत्यर्थः॰ संख्याभिः परिदृष्टा एतावद्भिः श्वासप्रश्वासैः प्रथम उद्घातस्तद्वन् निगृहीतस्यैतावद्भिर्द्वितीय उद्घात एवं तृतीयः॰ एवं मृदुरेवं मध्य एवं तीव्र इति संख्यापरिदृष्टः॰ स खल्वयमेवम् अभ्यस्तो दीर्घसूक्ष्मः॰</p>
                </div>
                <div rend="large" type="sutra" xml:id="dn-sū.2.51">
                    <p xml:id="dn-sū.2.51-p">बाह्याभ्यन्तरविषयाक्षेपी चतुर्थः (यो॰सू॰ २।५१) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-103">
                    <p xml:id="dn-pātañjalayogaśāstra-body-div-3-div-103-p">देशकालसंख्याभिर्बाह्यविषयपरिदृष्ट आक्षिप्तः॰ तथाभ्यन्तरविषयपरिदृष्ट आक्षिप्तः॰ उभयथा दीर्घसूक्ष्मः॰ तत्पूर्वको भूमिजयात् क्रमेणोभयोर् गत्यभावश्चतुर्थः प्राणायामः॰ तृतीयस्तु विषयानालोचितो गत्यभावः सकृदारब्ध एव देशकालसंख्याभिः परिदृष्टो दीर्घसूक्ष्मः॰ चतुर्थस्तु श्वासप्रश्वासयोर्विषयावधारणात् क्रमेण भूमिजयाद् उभयाक्षेपपूर्वको गत्यभावश् चतुर्थः प्राणायाम इत्ययं विशेष इति॰</p>
                </div>
                <div rend="large" type="sutra" xml:id="dn-sū.2.52">
                    <p xml:id="dn-sū.2.52-p">ततः क्षीयते प्रकाशावरणम् (यो॰सू॰ २।५२) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-105">
                    <p xml:id="dn-pātañjalayogaśāstra-body-div-3-div-105-p-1">प्राणायामान् अभ्यस्यतोऽस्य योगिनः क्षीयते विवेकज्ञानावरणीयं कर्म॰ यत् तद् आचक्षते॰ महामोहमयेनेन्द्रजालेन प्रकाशशीलं सत्त्वमावृत्य तद् एवाकार्ये नियुङ्क्त इति॰ तद् अस्य प्रकाशावरणं कर्म संसारनिबन्धनं प्राणायामाभ्यासाद् दुर्बलं भवति प्रतिक्षणं च क्षीयते॰ तथा चोक्तम्॰ ``<quote xml:id="dn-pātañjalayogaśāstra-body-div-3-div-105-p-1-quote">तपो न परं प्राणायामात् ततो विशुद्धिर् मलानां दीप्तिश्च ज्ञानस्य</quote>'' इति॰</p>
                    <p xml:id="dn-pātañjalayogaśāstra-body-div-3-div-105-p-2">किंच ---</p>
                </div>
                <div rend="large" type="sutra" xml:id="dn-sū.2.53">
                    <p xml:id="dn-sū.2.53-p">धारणासु च योग्यता मनसः (यो॰सू॰ २।५३) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-107">
                    <p xml:id="dn-pātañjalayogaśāstra-body-div-3-div-107-p-1">प्राणायामाभ्यासाद् एव ``<quote xml:id="dn-pātañjalayogaśāstra-body-div-3-div-107-p-1-quote">प्रच्छर्दनविधारणाभ्यां वा प्राणस्य</quote>'' इति वचनात्॰</p>
                    <p xml:id="dn-pātañjalayogaśāstra-body-div-3-div-107-p-2">अथ कः प्रत्याहारः ---</p>
                </div>
                <div rend="large" type="sutra" xml:id="dn-sū.2.54">
                    <p xml:id="dn-sū.2.54-p">स्वविषयासंप्रयोगे चित्तस्वरूपानुकार इवेन्द्रियाणां प्रत्याहारः (यो॰सू॰ २।५४) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-109">
                    <p xml:id="dn-pātañjalayogaśāstra-body-div-3-div-109-p">स्वविषयसंप्रयोगाभावे चित्तस्वरूपानुकार इवेति, चित्तनिरोधे चित्तवन्निरुद्धानीन्द्रियाणि नेतरेन्द्रियजयवदुपायान्तरमपेक्षन्ते॰ यथा मधुकरराजं मक्षिका उत्पतन्तमनूत्पतन्ति निविशमानमनु निविशन्ते तथेन्द्रियाणि चित्तनिरोधे निरुद्धानीत्येष प्रत्याहारः॰</p>
                </div>
                <div rend="large" type="sutra" xml:id="dn-sū.2.55">
                    <p xml:id="dn-sū.2.55-p">ततः परमा वश्यतेन्द्रियाणाम् (यो॰सू॰ २।५५) ।</p>
                </div>
                <div type="commentary" xml:id="dn-pātañjalayogaśāstra-body-div-3-div-111">
                    <p xml:id="dn-pātañjalayogaśāstra-body-div-3-div-111-p">
                        <quote xml:id="dn-pātañjalayogaśāstra-body-div-3-div-111-p-quote">शब्दादिष्वव्यसनमिन्द्रियजय</quote>इति केचित्॰ सक्तिर्व्यसनं व्यस्यत्येनं श्रेयस इति॰ अविरुद्धा प्रतिपत्तिर्न्याय्या॰ शब्दादिसंप्रयोगः स्वेच्छयेत्य् अन्ये॰ रागद्वेषाभावे सुखदुःखशून्यं शब्दादिज्ञानम् इन्द्रियजय इति केचित्॰ चित्तैकाग्र्याद् अप्रतिपत्तिर् एवेति जैगीषव्यः॰ ततश्च परमा त्वियं वश्यता यच्चित्तनिरोधे निरुद्धानीन्द्रियाणि नेतरेन्द्रियजयवत् प्रयत्नकृतमुपायान्तरम् अपेक्षन्ते योगिन इति॰</p>
                    <trailer xml:id="dn-pātañjalayogaśāstra-body-div-3-div-111-trailer">इति श्रीपाताञ्जले सांख्यप्रवचने योगशास्त्रे श्रीमद्व्यासभाष्ये द्वितीयः साधनपादः २॰</trailer>
                </div>
            </div>
            <div xml:id="dn-pātañjalayogaśāstra-body-div-4">
                <head xml:id="dn-pātañjalayogaśāstra-body-div-4-head">[विभूतिपादः]</head>
                <div type="commentary" xml:id="dn-pātañjalayogaśāstra-body-div-4-div-1">
                    <p xml:id="dn-pātañjalayogaśāstra-body-div-4-div-1-p">उक्तानि पञ्च बहिरङ्गानि(णि) साधनानि॰ धारणा वक्तव्या ---</p>
                </div>
                <div rend="large" type="sutra" xml:id="dn-sū.3.1.">
                    <p xml:id="dn-sū.3.1.-p">देशबन्धश्चित्तस्य धारणा (यो॰सू॰ ३।१) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-3">
                    <p xml:id="dn-pātañjalayogaśāstra-body-div-4-div-3-p-1">नाभिचक्रे हृदयपुण्डरीके मूर्ध्नि ज्योतिषि नासिकाग्रे जिह्वाग्र इत्येवमादिषु देशेषु बाह्ये वा विषये चित्तस्य वृत्तिमात्रेण बन्ध इति धारणा॰</p>
                    <p xml:id="dn-pātañjalayogaśāstra-body-div-4-div-3-p-2">तत्र</p>
                </div>
                <div rend="large" type="sutra" xml:id="dn-sū.3.2">
                    <p xml:id="dn-sū.3.2-p">प्रत्ययैकतानता ध्यानम् (यो॰सू॰ ३।२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-5">
                    <p xml:id="dn-pātañjalayogaśāstra-body-div-4-div-5-p">तस्मिन् देशे ध्येयालम्बनस्य प्रत्ययस्यैकतानता सदृशः प्रवाहः प्रत्ययान्तरेणापरामृष्टो ध्यानम्॰</p>
                </div>
                <div rend="large" type="sutra" xml:id="dn-sū.3.3">
                    <p xml:id="dn-sū.3.3-p">तद् एवार्थमात्रनिर्भासं स्वरूपशून्यमिव समाधिः (यो॰सू॰ ३॰३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-7">
                    <p xml:id="dn-pātañjalayogaśāstra-body-div-4-div-7-p">ध्यानमेव ध्येयाकारानिर्भासं प्रत्ययात्मकेन स्वरूपेण शून्यमिव यदा भवति ध्येयस्वभावावेशात् तदा समाधिरित्युच्यते॰</p>
                </div>
                <div rend="large" type="sutra" xml:id="dn-sū.3.4">
                    <p xml:id="dn-sū.3.4-p">त्रयमेकत्र संयमः (यो॰सू॰ ३।४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-9">
                    <p xml:id="dn-pātañjalayogaśāstra-body-div-4-div-9-p">तद् एतद् धारणाध्यानसमाधित्रयमेकत्र संयमः॰ एकविषयाणि त्रीणि साधनानि संयम इत्युच्यते॰ तद् अस्य त्रयस्य तान्त्रिकी परिभाषा संयम इति॰</p>
                </div>
                <div rend="large" type="sutra" xml:id="dn-sū.3.5">
                    <p xml:id="dn-sū.3.5-p">तज्जयात् प्रज्ञालोकः (यो॰सू॰ ३।५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-11">
                    <p xml:id="dn-pātañjalayogaśāstra-body-div-4-div-11-p">तस्य संयमस्य जयात् समाधिप्रज्ञाया भवत्यालोको यथा यथा संयमः स्थिरपदो भवति तथा तथा समाधिप्रज्ञा विशारदी भवति॰</p>
                </div>
                <div rend="large" type="sutra" xml:id="dn-sū.3.6">
                    <p xml:id="dn-sū.3.6-p">तस्य भूमिषु विनियोगः (यो॰सू॰ ३।६) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-13">
                    <p xml:id="dn-pātañjalayogaśāstra-body-div-4-div-13-p">तस्य संयमस्य जितभूमेर्यानन्तरा भूमिस्तत्र विनियोगः॰ न ह्यजिताधरभूमिरनन्तरभूमिं विलङ्घ्य प्रान्तभूमिषु संयमं लभते॰ तदभावाच् च कुतस्तस्य प्रज्ञालोकः॰ ईश्वरप्रसादाज् जितोत्तरभूमिकस्य च नाधरभूमिषु परचित्तज्ञानादिषु संयमो युक्तः॰ कस्मात्, तदर्थस्यान्यत एवावगतत्वात्॰ भूमेरस्या इयम् अनन्तरा भूमिरित्यत्र योग एवोपाध्यायः॰ कथम् एवं ह्युक्तम्॰ ``<quote xml:id="dn-pātañjalayogaśāstra-body-div-4-div-13-p-quote">
                            <lg xml:id="dn-pātañjalayogaśāstra-body-div-4-div-13-p-quote-lg">
                                <l xml:id="dn-pātañjalayogaśāstra-body-div-4-div-13-p-quote-lg-l-1">योगेन योगो ज्ञातव्यो योगो योगात् प्रवर्तते ।</l>
                                <l xml:id="dn-pātañjalayogaśāstra-body-div-4-div-13-p-quote-lg-l-2">योऽप्रमत्तस्तु योगेन स योगे रमते चिरम्</l>
                            </lg>
                        </quote>'' इति॰</p>
                </div>
                <div rend="large" type="sutra" xml:id="dn-sū.3.7">
                    <p xml:id="dn-sū.3.7-p">त्रयमन्तरङ्गं पूर्वेभ्यः (यो॰सू॰ ३।७) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-15">
                    <p xml:id="dn-pātañjalayogaśāstra-body-div-4-div-15-p">तद् एतद् धारणाध्यानसमाधित्रयमन्तरङ्गं संप्रज्ञातस्य समाधेः पूर्वेभ्यो यमादिभ्यः पञ्चभ्यः साधनेभ्य इति॰</p>
                </div>
                <div rend="large" type="sutra" xml:id="dn-sū.3.8">
                    <p xml:id="dn-sū.3.8-p">तद् अपि बहिरङ्गं निर्बीजस्य (यो॰सू॰ ३।८) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-17">
                    <p xml:id="dn-pātañjalayogaśāstra-body-div-4-div-17-p-1">तद् अप्यन्तरङ्गं साधनत्रयं निर्बीजस्य योगस्य बहिरङ्गं भवति कस्मात्, तदभावे भावाद् इति॰</p>
                    <p xml:id="dn-pātañjalayogaśāstra-body-div-4-div-17-p-2">अथ निरोधचित्तक्षणेषु चलं गुणवृत्तमिति कीदृशस् तदा चित्तपरिणामः ---</p>
                </div>
                <div rend="large" type="sutra" xml:id="dn-sū.3.9">
                    <p xml:id="dn-sū.3.9-p">व्युत्थाननिरोधसंस्कारयोरभिभवप्रादुर्भावौ निरोधक्षणचित्तान्वयो निरोधपरिणामः (यो॰सू॰ ३॰९) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-19">
                    <p xml:id="dn-pātañjalayogaśāstra-body-div-4-div-19-p">व्युत्थानसंस्काराश्चित्तधर्मा न ते प्रत्ययात्मका इति प्रत्ययनिरोधे न निरुद्धा निरोधसंस्कारा अपि चित्तधर्मास्तयोरभिभवप्रादुर्भावौ व्युत्थानसंस्कारा हीयन्ते निरोधसंस्कारा आधीयन्ते॰ निरोधक्षणं चित्तमन्वेति तद् एकस्य चित्तस्य प्रतिक्षणमिदं संस्कारान्यथात्वं निरोधपरिणामः॰ तदा संस्कारशेषं चित्तमिति निरोधसमाधौ व्याख्यातम्॰</p>
                </div>
                <div rend="large" type="sutra" xml:id="dn-sū.3.10">
                    <p xml:id="dn-sū.3.10-p">तस्य प्रशान्तवाहिता संस्कारात् (यो॰सू॰ ३।१०) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-21">
                    <p xml:id="dn-pātañjalayogaśāstra-body-div-4-div-21-p">निरोधसंस्काराभ्यासपाटवापेक्षा प्रशान्तवाहिता चित्तस्य भवति॰ तत्संस्कारमान्द्ये व्युत्थानधर्मिणा संस्कारेण निरोधधर्मसंस्कारोऽभिभूयत इति॰</p>
                </div>
                <div rend="large" type="sutra" xml:id="dn-sū.3.11">
                    <p xml:id="dn-sū.3.11-p">सर्वार्थतैकाग्रतयोः क्षयोदयौ चित्तस्य समाधिपरिणामः (यो॰सू॰ ३।११) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-23">
                    <p xml:id="dn-pātañjalayogaśāstra-body-div-4-div-23-p-1">सर्वार्थता चित्तधर्मः॰ एकाग्रतापि चित्तधर्मः॰ सर्वार्थतायाः क्षयस्तिरोभाव इत्यर्थः॰ एकाग्रताया उदय आविर्भाव इत्यर्थः॰ तयोर् धर्मित्वेनानुगतं चित्तं, तद् इदं चित्तम् अपायोपजनयोः स्वात्मभूतयोर्धर्मयोरनुगतं समाधीयते स चित्तस्य समाधिपरिणामः॰</p>
                    <p xml:id="dn-pātañjalayogaśāstra-body-div-4-div-23-p-2">ततः पुनः</p>
                </div>
                <div rend="large" type="sutra" xml:id="dn-sū.3.12">
                    <p xml:id="dn-sū.3.12-p">शान्तोदितौ तुल्यप्रत्ययौ चित्तस्यैकाग्रतापरिणामः (यो॰सू॰ ३॰१२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-25">
                    <p xml:id="dn-pātañjalayogaśāstra-body-div-4-div-25-p">समाहितचित्तस्य पूर्वप्रत्ययः शान्त उत्तरस्तत्सदृश उदितः, समाधिचित्तमुभयोरनुगतं पुनस् तथैवासमाधिभ्रेषाद् इति॰ स खल्वयं धर्मिणश् चित्तस्यैकाग्रतापरिणामः॰</p>
                </div>
                <div rend="large" type="sutra" xml:id="dn-sū.3.13">
                    <p xml:id="dn-sū.3.13-p">एतेन भूतेन्द्रियेषु धर्मलक्षणावस्थापरिणामा व्याख्याताः (यो॰सू॰ ३।१३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-27">
                    <p xml:id="dn-pātañjalayogaśāstra-body-div-4-div-27-p-1">एतेन पूर्वोक्तेन चित्तपरिणामेन धर्मलक्षणावस्थारूपेण भूतेन्द्रियेषु धर्मपरिणामो लक्षणपरिणामोऽवस्थापरिणामश् चोक्तो वेदितव्यः॰ तत्र व्युत्थाननिरोधयोर् अभिभवप्रादुर्भावौ धर्मिणि धर्मपरिणामः॰ लक्षणपरिणामश्च निरोधस्त्रिलक्षणस्त्रिभिर् अध्वभिर्युक्तः॰ स खल्वनागतलक्षणमध्वानं प्रथमं हित्वा धर्मत्वमनतिक्रान्तो वर्तमानलक्षणं प्रतिपन्नः॰ यत्रास्य स्वरूपेणाभिव्यक्तिः॰ एषोऽस्य द्वितीयोऽध्वा॰ न चातीतानागताभ्यां लक्षणाभ्यां वियुक्तः॰</p>
                    <p xml:id="dn-pātañjalayogaśāstra-body-div-4-div-27-p-2">तथा व्युत्थानं त्रिलक्षणं त्रिभिरध्वभिर्युक्तं वर्तमानलक्षणं हित्वा धर्मत्वमनतिक्रान्तम् अतीतलक्षणं प्रतिपन्नम्॰ एषोऽस्य तृतीयोऽध्वा॰ न चानागतवर्तमानाभ्यां लक्षणाभ्यां वियुक्तम्॰ एवं पुनर्व्युत्थानमुपसंपद्यमानमनागतलक्षणं हित्वा धर्मत्वमनतिक्रान्तं वर्तमानलक्षणं प्रतिपन्नम्॰ यत्रास्य स्वरूपाभिव्यक्तौ सत्यां व्यापारः एषोऽस्य द्वितीयोऽध्वा॰ न चातीतानागताभ्यां लक्षणाभ्यां वियुक्तमिति॰ एवं पुनर्निरोध एवं पुनर्व्युत्थानमिति॰</p>
                    <p xml:id="dn-pātañjalayogaśāstra-body-div-4-div-27-p-3">तथावस्थापरिणामः तत्र निरोधक्षणेषु निरोधसंस्कारा बलवन्तो भवन्ति दुर्बला व्युत्थानसंस्कारा इति॰ एष धर्माणामवस्थापरिणामः॰ तत्र धर्मिणो धर्मैः परिणामो धर्माणां त्र्यध्वनां लक्षणैः परिणामो लक्षणानामप्यवस्थाभिः परिणाम इति॰ एवं धर्मलक्षणावस्थापरिणामैः शून्यं न क्षणम् अपि गुणवृत्तमवतिष्ठते॰ चलं च गुणवृत्तम्॰ गुणस्वाभाव्यं तु प्रवृत्तिकारणमुक्तं गुणानामिति॰ एतेन भूतेन्द्रियेषु धर्मधर्मिभेदात् त्रिविधः परिणामो वेदितव्यः॰</p>
                    <p xml:id="dn-pātañjalayogaśāstra-body-div-4-div-27-p-4">परमार्थतस्त्वेक एव परिणामः॰ धर्मिस्वरूपमात्रो हि धर्मो धर्मिविक्रियैवैषा धर्मद्वारा प्रपञ्च्यत इति॰ तत्र धर्मस्य धर्मिणि वर्तमानस्यैवाध्वस्व् अतीतानागतवर्तमानेषु भावान्यथात्वं भवति न तु द्रव्यान्यथात्वम्॰ यथा सुवर्णभाजनस्य भित्त्वान्यथाक्रियमाणस्य भावान्यथात्वं भवति न सुवर्णान्यथात्वमिति॰</p>
                    <p xml:id="dn-pātañjalayogaśāstra-body-div-4-div-27-p-5">अपर आह --- धर्मानभ्यधिको धर्मी पूर्वतत्त्वानतिक्रमात्॰ पूर्वापरावस्थाभेदम् अनुपतितः कौटस्थ्येनैव परिवर्तेत यद्यन्वयी स्याद् इति॰</p>
                    <p xml:id="dn-pātañjalayogaśāstra-body-div-4-div-27-p-6">अयमदोषः॰ कस्मात्॰ एकान्ततानभ्युपगमात्॰ तद् एतत् त्रैलोक्यं व्यक्तेरपैति नित्यत्वप्रतिषेधात्॰ अपेतमप्यस्ति विनाशप्रतिषेधात्॰ संसर्गाच्चास्य सौक्ष्म्यं, सौक्ष्म्याच्चानुपलब्धिरिति॰</p>
                    <p xml:id="dn-pātañjalayogaśāstra-body-div-4-div-27-p-7">लक्षणपरिणामो धर्मोऽध्वसु वर्तमानोऽतीतोऽतीतलक्षणयुक्तोऽनागतवर्तमानाभ्यां लक्षणाभ्यामवियुक्तः॰ तथानागतोऽनागतलक्षणयुक्तो वर्तमानातीताभ्यां लक्षणाभ्यामवियुक्तः॰ तथा वर्तमानो वर्तमानलक्षणयुक्तोऽतीतानागताभ्यां लक्षणाभ्याम् अवियुक्त इति॰ यथा पुरुष एकस्यां स्त्रियां रक्तो न शेषासु विरक्तो भवतीति॰</p>
                    <p xml:id="dn-pātañjalayogaśāstra-body-div-4-div-27-p-8">अत्र लक्षणपरिणामे सर्वस्य सर्वलक्षणयोगाद् अध्वसंकरः प्राप्नोतीति परैर्दोषश्चोद्यत इति॰ तस्य परिहारः --- धर्माणां धर्मत्वम् अप्रसाध्यम्॰ सति च धर्मत्वे लक्षणभेदोऽपि वाच्यो न वर्तमानसमय एवास्य धर्मत्वम्॰ एवं हि न चित्तं रागधर्मकं स्यात् क्रोधकाले रागस्यासमुदाचाराद् इति॰</p>
                    <p xml:id="dn-pātañjalayogaśāstra-body-div-4-div-27-p-9">किंच त्रयाणां लक्षणानां युगपद् एकस्यां व्यक्तौ नास्ति संभवः॰ क्रमेण तु स्वव्यञ्जकाञ्जनस्य भावो भवेद् इति॰ उक्तं च रूपातिशया वृत्त्यतिशयाश्च विरुध्यन्ते, सामान्यानि त्वतिशयैः सह प्रवर्तन्ते॰ तस्माद् असंकरः यथा रागस्यैव क्वचित् समुदाचार इति न तदानीमन्यत्राभावः, किंतु केवलं सामान्येन समन्वागत इत्यस्ति तदा तत्र तस्य भावः तथा लक्षणस्येति॰</p>
                    <p xml:id="dn-pātañjalayogaśāstra-body-div-4-div-27-p-10">न धर्मी त्र्यध्वा धर्मास्तु त्र्यध्वानस्ते लक्षिता अलक्षितास्तत्र लक्षितास्तां तामवस्थां प्राप्नुवन्तोऽन्यत्वेन प्रतिनिर्दिश्यन्तेऽवस्थान्तरतो न द्रव्यान्तरतः॰ यथैका रेखा शतस्थाने शतं दशस्थाने दशैका चैकस्थाने यथा चैकत्वेऽपि स्त्री माता चोच्यते दुहिता च स्वसा चेति॰</p>
                    <p xml:id="dn-pātañjalayogaśāstra-body-div-4-div-27-p-11">अवस्थापरिणामे कौटस्थ्यप्रसङ्गदोषः कैश्चिद् उक्तः॰ कथम्॰ अध्वनो व्यापारेण व्यवहितत्वात्॰ यदा धर्मः स्वव्यापारं न करोति तदानागतो यदा करोति तदा वर्तमानो यदा कृत्वा निवृत्तस्तदातीत इत्येवं धर्मधर्मिणोर्लक्षणानामवस्थानां च कौटस्थ्यं प्राप्नोतीति परैर्दोष उच्यते॰</p>
                    <p xml:id="dn-pātañjalayogaśāstra-body-div-4-div-27-p-12">नासौ दोषः॰ कस्मात्॰ गुणिनित्यत्वेऽपि गुणानां विमर्दवैचित्र्यात्॰ यथा संस्थानमादिमद् धर्ममात्रं शब्दादीनां गुणानां विनाश्यविनाशिनाम् एवं लिङ्गमादिमद् धर्ममात्रं सत्त्वादीनां गुणानां विनाश्यविनाशिना तस्मिन् विकारसंज्ञेति॰</p>
                    <p xml:id="dn-pātañjalayogaśāstra-body-div-4-div-27-p-13">तत्रेदमुदाहरणं मृद्धर्मी पिण्डाकाराद् धर्माद् धर्मान्तरमुपसंपद्यमानो धर्मतः परिणमते घटाकार इति॰ घटाकारोऽनागतं लक्षणं हित्वा वर्तमानलक्षणं प्रतिपद्यत इति लक्षणतः परिणमते॰ घटो नवपुराणतां प्रतिक्षणम् अनुभवन्नवस्थापरिणामं प्रतिपद्यत इति॰ धर्मिणोऽपि धर्मान्तरमवस्था धर्मस्यापि लक्षणान्तरमवस्थेत्येक एव द्रव्यपरिणामो भेदेनोपदर्शित इति॰ एवं पदार्थान्तरेष्वपि योज्यमिति॰ त एते धर्मलक्षणावस्थापरिणामा धर्मिस्वरूपमनतिक्रान्ता इत्येक एव परिणामः सर्वान् अमून् विशेषान् अभिप्लवते॰ अथ कोऽयं परिणामः॰ अवस्थितस्य द्रव्यस्य पूर्वधर्मनिवृत्तौ धर्मान्तरोत्पत्तिः परिणाम इति॰</p>
                    <p xml:id="dn-pātañjalayogaśāstra-body-div-4-div-27-p-14">तत्र ---</p>
                </div>
                <div rend="large" type="sutra" xml:id="dn-sū.3.14">
                    <p xml:id="dn-sū.3.14-p">शान्तोदिताव्यपदेश्यधर्मानुपाती धर्मी (यो॰सू॰ ३।१४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-29">
                    <p xml:id="dn-pātañjalayogaśāstra-body-div-4-div-29-p-1">योग्यतावच्छिन्ना धर्मिणः शक्तिरेव धर्मः॰ स च फलप्रसवभेदानुमित एकस्यान्योऽन्यश्च परिदृष्टः॰ तत्र वर्तमानः स्वव्यापारमनुभवन् धर्मी धर्मान्तरेभ्यः शान्तेभ्यश्चाव्यपदेश्येभ्यश् च भिद्यते॰ यदा तु सामान्येन समन्वागतो भवति तदा धर्मिस्वरूपमात्रत्वात् कोऽसौ केन भिद्येत॰</p>
                    <p xml:id="dn-pātañjalayogaśāstra-body-div-4-div-29-p-2">तत्र ये खलु धर्मिणो धर्माः शान्ता उदिता अव्यपदेश्याश् चेति, तत्र शान्ता ये कृत्वा व्यापारानुपरताः सव्यापारा उदितास्ते चानागतस्य लक्षणस्य समनन्तरा वर्तमानस्यानन्तरा अतीताः किमर्थम् अतीतस्यानन्तरा न भवन्ति वर्तमानाः, पूर्वपश्चिमताया अभावात्॰ यथानागतवर्तमानयोः पूर्वपश्चिमता नैवमतीतस्य॰ तस्मान् नातीतस्यास्ति समनन्तरः तदनागत एव समनन्तरो भवति वर्तमानस्येति॰</p>
                    <p xml:id="dn-pātañjalayogaśāstra-body-div-4-div-29-p-3">अथाव्यपदेश्याः के सर्वं सर्वात्मकमिति॰ यत्रोक्तम् --- जलभूम्योः पारिणामिकं रसादिवैश्वरूप्यं स्थावरेषु दृष्टम्॰ तथा स्थावराणां जङ्गमेषु जङ्गमानां स्थावरेष्वित्येवं जात्यनुच्छेदेन सर्वं सर्वात्मकमिति॰</p>
                    <p xml:id="dn-pātañjalayogaśāstra-body-div-4-div-29-p-4">देशकालाकारनिमित्तापबन्धान् न खलु समानकालमात्मनाम् अभिव्यक्तिरिति॰ य एतेष्वभिव्यक्तानभिव्यक्तेषु धर्मेष्वनुपाती सामान्यविशेषात्मा सोऽन्वयी धर्मी॰ यस्य तु धर्ममात्रमेवेदं निरन्वयं तस्य भोगाभावः॰ कस्मात्, अन्येन विज्ञानेन कृतस्य कर्मणोऽन्यत् कथं भोक्तृत्वेनाधिक्रियते॰ तत्स्मृत्यभावश्च नान्यदृष्टस्य स्मरणम् अन्यस्यास्तीति॰ वस्तुप्रत्यभिज्ञानाच्च स्थितोऽन्वयी धर्मी यो धर्मान्यथात्वमभ्युपगतः प्रत्यभिज्ञायते तस्मान् नेदं धर्ममात्रं निरन्वयमिति॰</p>
                </div>
                <div rend="large" type="sutra" xml:id="dn-sū.3.15">
                    <p xml:id="dn-sū.3.15-p">क्रमान्यत्वं परिणामान्यत्वे हेतुः (यो॰सू॰ ३।१५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-31">
                    <p xml:id="dn-pātañjalayogaśāstra-body-div-4-div-31-p-1">एकस्य धर्मिण एक एव परिणाम इति प्रसक्ते क्रमान्यत्वं परिणामान्यत्वे हेतुर्भवतीति॰ तद्यथा चूर्णमृत्पिण्डमृद्घटमृत्कपालमृत्कणमृद् इति च क्रमः॰ यो यस्य धर्मस्य समनन्तरो धर्मः स तस्य क्रमः॰ पिण्डः प्रच्यवते घट उपजायत इति धर्मपरिणामक्रमः॰ लक्षणपरिणामक्रमो घटस्यानागतभावाद् वर्तमानभावः क्रमः॰ तथा पिण्डस्य वर्तमानभावाद् अतीतभावः क्रमः॰ नातीतस्यास्ति क्रमः॰ कस्मात्॰ पूर्वपरतायां सत्यां समनन्तरत्वं, सा तु नास्त्यतीतस्य तस्माद् द्वयोर् एव लक्षणयोः क्रमः॰ तथावस्थापरिणामक्रमोऽपि घटस्याभिनवस्य प्रान्ते पुराणता दृश्यते॰ सा च क्षणपरम्परानुपातिना क्रमेणाभिव्यज्यमाना परां व्यक्तिमापद्यत इति॰ धर्मलक्षणाभ्यां च विशिष्टोऽयं तृतीयः परिणाम इति॰</p>
                    <p xml:id="dn-pātañjalayogaśāstra-body-div-4-div-31-p-2">त एते क्रमा धर्मधर्मिभेदे सति प्रतिलब्धस्वरूपाः॰ धर्मोऽपि धर्मी भवत्य् अन्यधर्मस्वरूपापेक्षयेति॰ यदा तु परमार्थतो धर्मिण्यभेदोपचारस्तद्द्वारेण स एवाभिधीयते धर्मस्तदायमेकत्वेनैव क्रमः प्रत्यवभासते॰</p>
                    <p xml:id="dn-pātañjalayogaśāstra-body-div-4-div-31-p-3">चित्तस्य द्वये धर्मा परिदृष्टाश्चापरिदृष्टाश्च॰ तत्र प्रत्ययात्मकाः परिदृष्टा वस्तुमात्रात्मका अपरिदृष्टाः॰ ते च सप्तैव भवन्त्यनुमानेन प्रापितवस्तुमात्रसद्भावाः॰</p>
                    <p xml:id="dn-pātañjalayogaśāstra-body-div-4-div-31-p-4">``<quote xml:id="dn-pātañjalayogaśāstra-body-div-4-div-31-p-4-quote">
                            <lg xml:id="dn-pātañjalayogaśāstra-body-div-4-div-31-p-4-quote-lg">
                                <l xml:id="dn-pātañjalayogaśāstra-body-div-4-div-31-p-4-quote-lg-l-1">निरोधधर्मसंस्काराः परिणामोऽथ जीवनम् ।</l>
                                <l xml:id="dn-pātañjalayogaśāstra-body-div-4-div-31-p-4-quote-lg-l-2">चेष्टा शक्तिश्च चित्तस्य धर्मा दर्शनवर्जिताः ॥</l>
                            </lg>
                        </quote>'' इति॰</p>
                    <p xml:id="dn-pātañjalayogaśāstra-body-div-4-div-31-p-5">अतो योगिन उपात्तसर्वसाधनस्य बुभुत्सितार्थप्रतिपत्तये संयमस्य विषय उपक्षिप्यते ---</p>
                </div>
                <div rend="large" type="sutra" xml:id="dn-sū.3.16">
                    <p xml:id="dn-sū.3.16-p">परिणामत्रयसंयमाद् अतीतानागतज्ञानम् (यो॰सू॰ ३।१६) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-33">
                    <p xml:id="dn-pātañjalayogaśāstra-body-div-4-div-33-p">धर्मलक्षणावस्थापरिणामेषु संयमाद् योगिनां भवत्य् अतीतानागतज्ञानम्॰ धारणाध्यानसमाधित्रयमेकत्र संयम उक्तः॰ तेन परिणामत्रयं साक्षात्क्रियमाणम् अतीतानागतज्ञानं तेषु संपादयति॰</p>
                </div>
                <div rend="large" type="sutra" xml:id="dn-sū.3.17">
                    <p xml:id="dn-sū.3.17-p">शब्दार्थप्रत्ययानामितरेतराध्यासात् संकरस् तत्प्रविभागसंयमात् सर्वभूतरुतज्ञानम् (यो॰सू॰ ३॰१७) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-35">
                    <p xml:id="dn-pātañjalayogaśāstra-body-div-4-div-35-p">तत्र वाग्वर्णेष्वेवार्थवती॰ श्रोत्रं च ध्वनिपरिणाममात्रविषयम्॰ पदं पुनर् नादानुसंहारबुद्धिनिर्ग्राह्यमिति॰ वर्णा एकसमयासंभवित्वात् परस्परनिरनुग्रहात्मानस्ते पदमसंस्पृश्यानुपस्थाप्याविर्भूतास्तिरोभूताश्चेति प्रत्येकमपदस्वरूपा उच्यन्ते॰</p>
                </div>
                <div type="commentary" xml:id="dn-pātañjalayogaśāstra-body-div-4-div-36">
                    <p xml:id="dn-pātañjalayogaśāstra-body-div-4-div-36-p">वर्णः पुनरेकैकः पदात्मा सर्वाभिधानशक्तिप्रचितः सहकारिवर्णान्तरप्रतियोगित्वाद् वैश्वरूप्यम् इवापन्नः पूर्वश्चोत्तरेणोत्तरश्च पूर्वेण विशेषेऽवस्थापित इत्येवं बहवो वर्णाः क्रमानुरोधिनोऽर्थसंकेतेनावच्छिन्ना इयन्त एते सर्वाभिधानशक्तिपरिवृता गकारौकारविसर्जनीयाः सास्नादिमन्तमर्थं द्योतयन्तीति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-37">
                    <p xml:id="dn-pātañjalayogaśāstra-body-div-4-div-37-p">तद् एतेषामर्थसंकेतेनावच्छिन्नानाम् उपसंहृतध्वनिक्रमाणां य एको बुद्धिनिर्भासस् तत्पदं वाचकं वाच्यस्य संकेत्यते॰ तद् एकं पदम् एकबुद्धिविषय एकप्रयत्नाक्षिप्तमभागमक्रमम् अवर्णं बौद्धम् अन्त्यवर्णप्रत्ययव्यापारोपस्थापितं परत्र प्रतिपिपादयिषया वर्णैरेवाभिधीयमानैः श्रूयमाणैश्च श्रोतृभिर् अनादिवाग्व्यवहारवासनानुविद्धया लोकबुद्ध्या सिद्धवत्संप्रतिपत्त्या प्रतीयते॰</p>
                </div>
                <div type="commentary" xml:id="dn-pātañjalayogaśāstra-body-div-4-div-38">
                    <p xml:id="dn-pātañjalayogaśāstra-body-div-4-div-38-p">तस्य संकेतबुद्धितः प्रविभाग एतावताम् एवंजातीयकोऽनुसंहार एकस्यार्थस्य वाचक इति॰ संकेतस्तु पदपदार्थयोरितरेतराध्यासरूपः स्मृत्यात्मको योऽयं शब्दः सोऽयमर्थो योऽयम् अर्थः सोऽयं शब्द इति॰ एवमितरेतराध्यासरूपः संकेतो भवतीति॰ एवमेते शब्दार्थप्रत्यया इतरेतराध्यासात् संकीर्णा गौरिति शब्दो गौरित्य् अर्थो गौरिति ज्ञानम्॰ य एषां प्रविभागज्ञः स सर्ववित्॰</p>
                </div>
                <div type="commentary" xml:id="dn-pātañjalayogaśāstra-body-div-4-div-39">
                    <p xml:id="dn-pātañjalayogaśāstra-body-div-4-div-39-p">सर्वपदेषु चास्ति वाक्यशक्तिवृक्ष इत्युक्तेऽस्तीति गम्यते॰ न सत्तां पदार्थो व्यभिचरतीति॰ तथा न ह्यसाधना क्रियास्तीति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-40">
                    <p xml:id="dn-pātañjalayogaśāstra-body-div-4-div-40-p">तथा च पचतीत्युक्ते सर्वकारकाणामाक्षेपो नियमार्थोऽनुवादः कर्तृकरणकर्मणां चैत्राग्नितण्डुलानामिति॰ दृष्टं च वाक्यार्थे पदरचनं श्रोत्रियश्छन्दोऽधीते, जीवति प्राणान् धारयति॰ तत्र वाक्ये पदार्थाभिव्यक्तिस्ततः पदं प्रविभज्य व्याकरणीयं क्रियावाचकं वा कारकवाचकं वा॰ अन्यथा भवत्यश्वोऽजापय इत्य् एवमादिषु नामाख्यातसारूप्याद् अनिर्ज्ञातं कथं क्रियायां कारके वा व्याक्रियेतेति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-41">
                    <p xml:id="dn-pātañjalayogaśāstra-body-div-4-div-41-p">तेषां शब्दार्थप्रत्ययानां प्रविभागः॰ तद्यथा श्वेतते प्रासाद इति क्रियार्थः, श्वेतः प्रासाद इति कारकार्थः शब्दः, क्रियाकारकात्मा तदर्थः प्रत्ययश्च॰ कस्मात् सोऽयमित्यभिसंबन्धाद् एकाकार एव प्रत्ययः संकेत इति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-42">
                    <p xml:id="dn-pātañjalayogaśāstra-body-div-4-div-42-p">यस्तु श्वेतोऽर्थः स शब्दप्रत्यययोरालम्बनीभूतः॰ स हि स्वाभिरवस्थाभिर्विक्रियमाणो न शब्दसहगतो न बुद्धिसहगतः॰ एवं शब्द एवं प्रत्ययो नेतरेतरसहगत इत्यन्यथा शब्दोऽन्यथार्थोऽन्यथा प्रत्यय इति विभागः॰ एवं तत्प्रविभागसंयमाद् योगिनः सर्वभूतरुतज्ञानं संपद्यत इति॰</p>
                </div>
                <div rend="large" type="sutra" xml:id="dn-sū.3.18.">
                    <p xml:id="dn-sū.3.18.-p">संस्कारसाक्षात्करणात् पूर्वजातिज्ञानम् (यो॰सू॰ ३।१८) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-44">
                    <p xml:id="dn-pātañjalayogaśāstra-body-div-4-div-44-p-1">द्वये खल्वमी संस्काराः स्मृतिक्लेशहेतवो वासनारूपा विपाकहेतवो धर्माधर्मरूपाः॰ ते पूर्वभवाभिसंस्कृताः परिणामचेष्टानिरोधशक्तिजीवनधर्मवद् अपरिदृष्टाश् चित्तधर्माः॰ तेषु संयमः संस्कारसाक्षात्क्रियायै समर्थः॰ न च देशकालनिमित्तानुभवैर्विना तेषाम् अस्ति साक्षात्करणम्॰ तद् इत्थं संस्कारसाक्षात्करणात् पूर्वजातिज्ञानमुत्पद्यते योगिनः॰ परत्राप्येवम् एव संस्कारसाक्षात्करणात् परजातिसंवेदनम्॰</p>
                    <p xml:id="dn-pātañjalayogaśāstra-body-div-4-div-44-p-2">अत्रेदमाख्यानं श्रूयते --- भगवतो जैगीषव्यस्य संस्कारसाक्षात्करणाद् दशसु महासर्गेषु जन्मपरिणामक्रममनुपश्यतो विवेकजं ज्ञानं प्रादुरभूत्॰ अथ भगवान् आवट्यस्तनुधरस्तम् उवाच --- दशसु महासर्गेषु भव्यत्वाद् अनभिभूतबुद्धिसत्त्वेन त्वया नरकतिर्यग्गर्भसंभवं दुःखं संपश्यता देवमनुष्येषु पुनः पुनरुत्पद्यमानेन सुखदुःखयोः किमधिकमुपलब्धमिति॰ भगवन्तमावट्यं जैगीषव्य उवाच॰ दशसु महासर्गेषु भव्यत्वाद् अनभिभूतबुद्धिसत्त्वेन मया नरकतिर्यग्भवं दुःखं संपश्यता देवमनुष्येषु पुनः पुनरुत्पद्यमानेन यत् किंचिद् अनुभूतं तत् सर्वं दुःखमेव प्रत्यवैमि॰ भगवान् आवट्य उवाच॰ यद् इदमायुष्मतः प्रधानवशित्वमनुत्तमं च संतोषसुखं किमिदम् अपि दुःखपक्षे निक्षिप्तमिति॰ भवगाञ् जैगीषव्य उवाच --- विषयसुखापेक्षयैवेदमनुत्तमं संतोषसुखमुक्तम्॰ कैवल्यसुखापेक्षया दुःखम् एव॰ बुद्धिसत्त्वस्यायं धर्मस्त्रिगुणस्त्रिगुणश्च प्रत्ययो हेयपक्षे न्यस्त इति॰ दुःखरूपस् तृष्णातन्तुः॰ तृष्णादुःखसंतापापगमात् तु प्रसन्नम् अबाधं सर्वानुकूलं सुखमिदमुक्तमिति॰</p>
                </div>
                <div rend="large" type="sutra" xml:id="dn-sū.3.19">
                    <p xml:id="dn-sū.3.19-p">प्रत्ययस्य परचित्तज्ञानम् (यो॰सू॰ ३।१९) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-46">
                    <p xml:id="dn-pātañjalayogaśāstra-body-div-4-div-46-p">प्रत्यये संयमात् प्रत्ययस्य साक्षात्करणात् ततः परचित्तज्ञानम्॰</p>
                </div>
                <div rend="large" type="sutra" xml:id="dn-sū.3.20">
                    <p xml:id="dn-sū.3.20-p">न च तत् सालम्बनं तस्याविषयीभूतत्वात् (यो॰सू॰ ३।२०) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-48">
                    <p xml:id="dn-pātañjalayogaśāstra-body-div-4-div-48-p">रक्तं प्रत्ययं जानात्यमुष्मिन्नालम्बने रक्तमिति न जानाति॰ परप्रत्ययस्य यद् आलम्बनं तद् योगिचित्तेन नालम्बनीकृतं परप्रत्ययमात्रं तु योगिचित्तस्यालम्बनीभूतमिति॰</p>
                </div>
                <div rend="large" type="sutra" xml:id="dn-sū.3.21">
                    <p xml:id="dn-sū.3.21-p">कायरूपसंयमात् तद्ग्राह्यशक्तिस्तम्भे चक्षुःप्रकाशासंप्रयोगेऽन्तर्धानम् (यो॰सू॰ ३।२१) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-50">
                    <p xml:id="dn-pātañjalayogaśāstra-body-div-4-div-50-p">कायस्य रूपे संयमाद् रूपस्य या ग्राह्या शक्तिस्तां प्रतिष्टभ्नाति॰ ग्राह्यशक्तिस्तम्भे सति चक्षुष्प्रकाशासंप्रयोगेऽन्तर्धानमुत्पद्यते योगिनः॰ एतेन शब्दाद्यन्तर्धानमुक्तं वेदितव्यम्॰</p>
                </div>
                <div rend="large" type="sutra" xml:id="dn-sū.3.22.">
                    <p xml:id="dn-sū.3.22.-p">सोपक्रमं निरुपक्रमं च कर्म तत्संयमाद् अपरान्तज्ञानमरिष्टेभ्यो वा (यो॰सू॰ ३।२२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-52">
                    <p xml:id="dn-pātañjalayogaśāstra-body-div-4-div-52-p">आयुर्विपाकं कर्म द्विविधं सोपक्रमं निरुपक्रमं च॰ तत्र यथार्द्रं वस्त्रं वितानितं लघीयसा कालेन शुष्येत् तथा सोपक्रमम्॰ यथा च तद् एव संपिण्डितं चिरेण संशुष्येद् एवं निरुपक्रमम्॰ यथा वाग्निः शुष्के कक्षे मुक्तो वातेन समन्ततो युक्तः क्षेपीयसा कालेन दहेत् तथा सोपक्रमम्॰ यथा वा स एवाग्निस्तृणराशौ क्रमशो ʼवयवेषु न्यस्तश्चिरेण दहेत् तथा निरुपक्रमम्॰ तदैकभविकमायुष्करं कर्म द्विविधं सोपक्रमं निरुपक्रमं च॰ तत्संयमाद् अपरान्तस्य प्रायणस्य ज्ञानम्॰</p>
                </div>
                <div type="commentary" xml:id="dn-pātañjalayogaśāstra-body-div-4-div-53">
                    <p xml:id="dn-pātañjalayogaśāstra-body-div-4-div-53-p">अरिष्टेभ्यो वेति त्रिविधमरिष्टमाध्यात्मिकम् आधिभौतिकमाधिदैविकं चेति॰ तत्राध्यात्मिकं घोषं स्वदेहे पिहितकर्णो न शृणोति, ज्योतिर्वा नेत्रेऽवष्टब्धे न पश्यति॰ तथाधिभौतिकं यमपुरुषान् पश्यति, पितॄन् अतीतान् अकस्मात् पश्यति॰ तथाधिदैविकं स्वर्गमकस्मात् सिद्धान् वा पश्यति॰ विपरीतं वा सर्वमिति अनेन वा जानात्यपरान्तम् उपस्थितमिति॰</p>
                </div>
                <div rend="large" type="sutra" xml:id="dn-sū.3.23">
                    <p xml:id="dn-sū.3.23-p">मैत्र्यादिषु बलानि (यो॰सू॰ ३।२३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-55">
                    <p xml:id="dn-pātañjalayogaśāstra-body-div-4-div-55-p">मैत्री करुणा मुदितेति तिस्रो भावनास्तत्र भूतेषु सुखितेषु मैत्रीं भावयित्वा मैत्रीबलं लभते॰ दुःखितेषु करुणां भावयित्वा करुणाबलं लभते॰ पुण्यशीलेषु मुदितां भावयित्वा मुदिताबलं लभते॰ भावनातः समाधिर्यः स संयमस्ततो बलान्य् अवन्ध्यवीर्याणि जायन्ते॰ पापशीलेषूपेक्षा न तु भावना॰ ततश्च तस्यां नास्ति समाधिरित्यतो न बलमुपेक्षातस्तत्र संयमाभावाद् इति॰</p>
                </div>
                <div rend="large" type="sutra" xml:id="dn-sū.3.24">
                    <p xml:id="dn-sū.3.24-p">बलेषु हस्तिबलादीनि (यो॰सू॰ ३।२४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-57">
                    <p xml:id="dn-pātañjalayogaśāstra-body-div-4-div-57-p">हस्तिबले संयमाद् धस्तिबलो भवति॰ वैनतेयबले संयमाद् वैनतेयबलो भवति॰ वायुबले संयमाद् वायुबलो भवतीत्येवमादि॰</p>
                </div>
                <div rend="large" type="sutra" xml:id="dn-sū.3.25">
                    <p xml:id="dn-sū.3.25-p">प्रवृत्त्यालोकन्यासात् सूक्ष्मव्यवहितविप्रकृष्टज्ञानम् (यो॰सू॰ ३॰२५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-59">
                    <p xml:id="dn-pātañjalayogaśāstra-body-div-4-div-59-p">ज्योतिष्मती प्रवृत्तिरुक्ता मनसस्तस्या य आलोकस्तं योगी सूक्ष्मे वा व्यवहिते वा विप्रकृष्टे वार्थे विन्यस्य तमर्थमधिगच्छति॰</p>
                </div>
                <div rend="large" type="sutra" xml:id="dn-sū.3.26">
                    <p xml:id="dn-sū.3.26-p">भुवनज्ञानं सूर्ये संयमात् (यो॰सू॰ ३।२६) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-61">
                    <p xml:id="dn-pātañjalayogaśāstra-body-div-4-div-61-p-1">तत्प्रस्तारः सप्त लोकाः॰ तत्रावीचेः प्रभृति मेरुपृष्ठं यावद् इत्येवं भूर्लोकः॰ मेरुपृष्ठाद् आरभ्य --- आध्रुवाद् ग्रहनक्षत्रताराविचित्रोऽन्तरिक्षलोकः॰ ततः परः स्वर्लोकः पञ्चविधो माहेन्द्रस्तृतीयो लोकः॰ चतुर्थः प्राजापत्यो महर्लोकः॰ त्रिविधो ब्राह्मः तद्यथा --- जनलोकस्तपोलोकः सत्यलोक इति॰</p>
                    <p xml:id="dn-pātañjalayogaśāstra-body-div-4-div-61-p-2">``<quote xml:id="dn-pātañjalayogaśāstra-body-div-4-div-61-p-2-quote">
                            <lg xml:id="dn-pātañjalayogaśāstra-body-div-4-div-61-p-2-quote-lg">
                                <l xml:id="dn-pātañjalayogaśāstra-body-div-4-div-61-p-2-quote-lg-l-1">ब्राह्मस्त्रिभूमिको लोक प्राजापत्यस्ततो महान् ।</l>
                                <l xml:id="dn-pātañjalayogaśāstra-body-div-4-div-61-p-2-quote-lg-l-2">माहेन्द्रश्च स्वरित्युक्तो दिवि तारा भुवि प्रजाः ॥</l>
                            </lg>
                        </quote>''</p>
                    <p xml:id="dn-pātañjalayogaśāstra-body-div-4-div-61-p-3">इति संग्रहश्लोकः॰</p>
                    <p xml:id="dn-pātañjalayogaśāstra-body-div-4-div-61-p-4">तत्रावीचेरुपर्युपरि निविष्टाः षण्महानरकभूमयो घनसलिलानलानिलाकाशतमःप्रतिष्ठा महाकालाम्बरीषरौरवमहारौरवकालसूत्रान्धतामिस्राः॰ यत्र स्वकर्मोपार्जितदुःखवेदनाः प्राणिनः कष्टम् आयुर्दीर्घमाक्षिप्य जायन्ते॰ ततो महातलरसातलातलसुतलवितलतलातलपातालाख्यानि सप्त पातालानि॰ भूमिरियमष्टमी सप्तद्वीपा वसुमती, यस्याः सुमेरुर्मध्ये पर्वतराजः काञ्चनः॰ तस्य राजतवैदूर्यस्फटिकहेममणिमयानि शृङ्गाणि॰ तत्र वैदूर्यप्रभानुरागान् नीलोत्पलपत्रश्यामो नभसो दक्षिणो भागः, श्वेतः पूर्वः, स्वच्छः पश्चिमः, कुरण्टकाभ उत्तरः॰ दक्षिणपार्श्वे चास्य जम्बूर्यतोऽयं जम्बूद्वीपः॰ तस्य सूर्यप्रचाराद् रात्रिंदिवं लग्नमिव वर्तते॰ तस्य नीलश्वेतशृङ्गवन्त उदीचीनास्त्रयः पर्वता द्विसाहस्रायामाः॰ तदन्तरेषु त्रीणि वर्षाणि नव नव योजनसाहस्राणि रमणकं हिरण्मयमुत्तराः कुरव इति॰ निषधहेमकूटहिमशैला दक्षिणतो द्विसाहस्रायामाः॰ तदन्तरेषु त्रीणि वर्षाणि नव नव योजनसाहस्राणि हरिवर्षं किंपुरुषं भारतमिति॰ सुमेरोः प्राचीना भद्राश्वमाल्यवत्सीमानः प्रतीचीनाः केतुमाला गन्धमादनसीमानः॰ मध्ये वर्षमिलावृतम्॰ तद् एतद् योजनशतसाहस्रं सुमेरोर्दिशिदिशि तदर्धेन व्यूढम्॰</p>
                    <p xml:id="dn-pātañjalayogaśāstra-body-div-4-div-61-p-5">स खल्वयं शतसाहस्रायामो जम्बूद्वीपस्ततो द्विगुणेन लवणोदधिना वलयाकृतिना वेष्टितः॰ ततश्च द्विगुणा द्विगुणाः शाककुशक्रौञ्चशाल्मलगोमेध(प्लक्ष) पुष्करद्वीपाः, समुद्राश्च सर्षपराशिकल्पाः सविचित्रशैलावतंसा इक्षुरससुरासर्पिर्दधिमण्डक्षीरस्वादूदकाः॰ सप्त समुद्रपरिवेष्टिता वलयाकृतयो लोकालोकपर्वतपरिवाराः पञ्चाशद् योजनकोटिपरिसंख्याताः॰ तद् एतत् सर्वं सुप्रतिष्ठितसंस्थानमण्डमध्ये व्यूढम्॰ अण्डं च प्रधानस्याणुरवयवो यथाकाशे खद्योत इति॰</p>
                    <p xml:id="dn-pātañjalayogaśāstra-body-div-4-div-61-p-6">तत्र पाताले जलधौ पर्वतेष्वेतेषु देवनिकाया असुरगन्धर्वकिंनरकिंपुरुषयक्षराक्षसभूतप्रेतपिशाचापस्मारकाप्सरोब्रह्मराक्षसकूष्माण्डविनायकाः प्रतिवसन्ति॰ सर्वेषु द्वीपेषु पुण्यात्मानो देवमनुष्याः॰</p>
                    <p xml:id="dn-pātañjalayogaśāstra-body-div-4-div-61-p-7">सुमेरुस्त्रिदशानामुद्यानभूमिः तत्र मिश्रवनं नन्दनं चैत्ररथं सुमानसमित्युद्यानानि॰ सुधर्मा देवसभा सुदर्शनं पुरम्॰ वैजयन्तः प्रासादः॰ ग्रहनक्षत्रतारकास्तु ध्रुवे निबद्धा वायुविक्षेपनियमेनोपलक्षितप्रचाराः सुमेरोरुपर्य् उपरि संनिविष्टा दिवि विपरिवर्तन्ते॰</p>
                    <p xml:id="dn-pātañjalayogaśāstra-body-div-4-div-61-p-8">माहेन्द्रनिवासिनः षड्देवनिकायाः --- त्रिदशा अग्निष्वात्ता याम्यास्तुषिता अपरिनिर्मितवशवर्तिनः परिनिर्मितवशवर्तिनश्चेति॰ सर्वे संकल्पसिद्धा अणिमाद्यैश्वर्योपपन्नाः कल्पायुषो वृन्दारकाः कामभोगिन औपपादिकदेहा उत्तमानुकूलाभिर् अप्सरोभिः कृतपरिचाराः॰</p>
                    <p xml:id="dn-pātañjalayogaśāstra-body-div-4-div-61-p-9">महति लोके प्राजापत्ये पञ्चविधो देवनिकायः --- कुमुदा ऋभवः प्रतर्दना अञ्जनाभाः प्रचिताभा इति॰ एते महाभूतवशिनो ध्यानाहाराः कल्पसहस्रायुषः॰ प्रथमे ब्रह्मणो जनलोके चतुर्विधो देवनिकायो ब्रह्मपुरोहिता ब्रह्मकायिका ब्रह्ममहाकायिका अमरा इति॰ ते भूतेन्द्रियवशिनो द्विगुणद्विगुणोत्तरायुञः॰</p>
                    <p xml:id="dn-pātañjalayogaśāstra-body-div-4-div-61-p-10">द्वितीये तपसि लोके त्रिविधो देवनिकायः --- आभास्वरा महाभास्वराः सत्यमहाभास्वरा इति॰ ते भूतेन्द्रियप्रकृतिवशिनो द्विगुणद्विगुणोत्तरायुषः सर्वे ध्यानाहारा ऊर्ध्वरेतस ऊर्ध्वम् अप्रतिहतज्ञाना अधरभूमिष्वनावृतज्ञानविषयाः॰ तृतीये ब्रह्मणः सत्यलोके चत्वारो देवनिकाया अकृतभवनन्यासाः स्वप्रतिष्ठा उपर्युपरिस्थिताः प्रधानवशिनो यावत् सर्गायुषः॰</p>
                    <p xml:id="dn-pātañjalayogaśāstra-body-div-4-div-61-p-11">तत्राच्युताः सवितर्कध्यानसुखाः, शुद्धनिवासाः सविचारध्यानसुखाः, सत्याभा आनन्दमात्रध्यानसुखाः, संज्ञासंज्ञिनश् चास्मितामात्रध्यानसुखाः॰ तेऽपि त्रैलोक्यमध्ये प्रतितिष्ठन्ति॰ त एते सप्त लोकाः सर्व एव ब्रह्मलोकाः॰ विदेहप्रकृतिलयास्तु मोक्षपदे वर्तन्त इति न लोकमध्ये न्यस्ता इति॰ एतद् योगिना साक्षात्करणीयं सूर्यद्वारे संयमं कृत्वा, ततोऽन्यत्रापि एवं तावद् अभ्यसेद् यावद् इदं सर्वं दृष्टमिति॰</p>
                </div>
                <div rend="large" type="sutra" xml:id="dn-sū.3.27">
                    <p xml:id="dn-sū.3.27-p">चन्द्रे ताराव्यूहज्ञानम् (यो॰सू॰ ३।२७) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-63">
                    <p xml:id="dn-pātañjalayogaśāstra-body-div-4-div-63-p">चन्द्रे संयमं कृत्वा ताराणां व्यूहं विजानीयात्॰</p>
                </div>
                <div rend="large" type="sutra" xml:id="dn-sū.3.28.">
                    <p xml:id="dn-sū.3.28.-p">ध्रुवे तद्गतिज्ञानम् (यो॰सू॰ ३।२८) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-65">
                    <p xml:id="dn-pātañjalayogaśāstra-body-div-4-div-65-p">ततो ध्रुवे संयमं कृत्वा ताराणां गतिं विजानीयात् ऊर्ध्वविमानेषु कृतसंयमस्तानि विजानीयात्॰</p>
                </div>
                <div rend="large" type="sutra" xml:id="dn-sū.3.29">
                    <p xml:id="dn-sū.3.29-p">नाभिचक्रे कायव्यूहज्ञानम् (यो॰सू॰ ३।२९) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-67">
                    <p xml:id="dn-pātañjalayogaśāstra-body-div-4-div-67-p">नाभिचक्रे संयमं कृत्वा कायव्यूहं विजानीयात् वातपित्तश्लेष्माणस्त्रयो दोषाः॰ धातवः सप्त त्वग्लोहितमांसस्नाय्वस्थिमज्जाशुक्राणि पूर्वं पूर्वम् एषां बाह्यमित्येष विन्यासः॰</p>
                </div>
                <div rend="large" type="sutra" xml:id="dn-sū.3.30">
                    <p xml:id="dn-sū.3.30-p">कण्ठकूपे क्षुत्पिपासानिवृत्तिः (यो॰सू॰ ३।३०) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-69">
                    <p xml:id="dn-pātañjalayogaśāstra-body-div-4-div-69-p">जिह्वाया अधस्तात् तन्तुस्तन्तोरधस्तात् कण्ठस् ततोऽधस्तात् कूपस्तत्र संयमात् क्षुत्पिपासे न बाधेते॰</p>
                </div>
                <div rend="large" type="sutra" xml:id="dn-sū.3.31">
                    <p xml:id="dn-sū.3.31-p">कूर्मनाड्यां स्थैर्यम् (यो॰सू॰ ३।३१) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-71">
                    <p xml:id="dn-pātañjalayogaśāstra-body-div-4-div-71-p">कूपाद् अध उरसि कूर्माकारा नाडी, तस्यां कृतसंयमः स्थिरपदं लभते यथा सर्पो गोधा वेति॰</p>
                </div>
                <div rend="large" type="sutra" xml:id="dn-sū.3.32">
                    <p xml:id="dn-sū.3.32-p">मूर्धज्योतिषि सिद्धदर्शनम् (यो॰सू॰ ३।३२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-73">
                    <p xml:id="dn-pātañjalayogaśāstra-body-div-4-div-73-p">शिरःकपालेऽन्तश्छिद्रं प्रभास्वरं ज्योतिस्तत्र संयमं कृत्वा सिद्धानां द्यावापृथिव्योर् अन्तरालचारिणां दर्शनम्॰</p>
                </div>
                <div rend="large" type="sutra" xml:id="dn-sū.3.33">
                    <p xml:id="dn-sū.3.33-p">प्रातिभाद् वा सर्वम् (यो॰सू॰ ३।३३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-75">
                    <p xml:id="dn-pātañjalayogaśāstra-body-div-4-div-75-p">प्रातिभं नाम तारकं तद्विवेकजस्य ज्ञानस्य पूर्वरूपम्॰ यथोदये प्रभा भास्करस्य॰ तेन वा सर्वमेव जानाति योगी प्रातिभस्य ज्ञानस्योत्पत्ताव् इति॰</p>
                </div>
                <div rend="large" type="sutra" xml:id="dn-sū.3.34">
                    <p xml:id="dn-sū.3.34-p">हृदये चित्तसंवित् (यो॰सू॰ ३।३४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-77">
                    <p xml:id="dn-pātañjalayogaśāstra-body-div-4-div-77-p">यद् इदमस्मिन् ब्रह्मपुरे दहरं पुण्डरीकं वेश्म तत्र विज्ञानं तस्मिन् संयमाच्चित्तसंवित्॰</p>
                </div>
                <div rend="large" type="sutra" xml:id="dn-sū.3.35">
                    <p xml:id="dn-sū.3.35-p">सत्त्वपुरुषयोरत्यन्तासंकीर्णयोः प्रत्ययाविशेषो भोगः परार्थात् स्वार्थसंयमात् पुरुषज्ञानम् (यो॰सू॰ ३॰३५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-79">
                    <p xml:id="dn-pātañjalayogaśāstra-body-div-4-div-79-p">बुद्धिसत्त्वं प्रख्याशीलं समानसत्त्वोपनिबन्धने रजस्तमसी वशीकृत्य सत्त्वपुरुषान्यताप्रत्ययेन परिणतम्॰ तस्माच्च सत्त्वात् परिणामिनोऽत्यन्तविधर्मा विशुद्धोऽन्यश् चितिमात्ररूपः पुरुषः॰ तयोरत्यन्तासंकीर्णयोः प्रत्ययाविशेषो भोगः पुरुषस्य दर्शितविषयत्वात् स भोगप्रत्ययः सत्त्वस्य परार्थत्वाद् दृश्यः॰</p>
                </div>
                <div type="commentary" xml:id="dn-pātañjalayogaśāstra-body-div-4-div-80">
                    <p xml:id="dn-pātañjalayogaśāstra-body-div-4-div-80-p">यस्तु तस्माद् विशिष्टश्चितिमात्ररूपोऽन्यः पौरुषेयः प्रत्ययस्तत्र संयमात् पुरुषविषया प्रज्ञा जायते॰ न च पुरुषप्रत्ययेन बुद्धिसत्त्वात्मना पुरुषो दृश्यते पुरुष एव तं प्रत्ययं स्वात्मावलम्बनं पश्यति तथा ह्युक्तम् --- ``<quote xml:id="dn-pātañjalayogaśāstra-body-div-4-div-80-p-quote">विज्ञातारमरे केन विजानीयात्</quote>'' इति॰</p>
                </div>
                <div rend="large" type="sutra" xml:id="dn-sū.3.36">
                    <p xml:id="dn-sū.3.36-p">ततः प्रातिभश्रावणवेदनादर्शास्वादवार्ता जायन्ते (यो॰सू॰ ३॰३६) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-82">
                    <p xml:id="dn-pātañjalayogaśāstra-body-div-4-div-82-p">प्रातिभात् सूक्ष्मव्यवहितविप्रकृष्टातीतानागतज्ञानम्॰ श्रावणाद् दिव्यशब्दश्रवणम्॰ वेदनाद् दिव्यस्पर्शाधिगमः॰ आदर्शाद् दिव्यरूपसंवित् आस्वादाद् दिव्यरससंवित् वार्तातो दिव्यगन्धविज्ञानमित्य् एतानि नित्यं जायन्ते॰</p>
                </div>
                <div rend="large" type="sutra" xml:id="dn-sū.3.37">
                    <p xml:id="dn-sū.3.37-p">ते समाधावुपसर्गा व्युत्थाने सिद्धयः (यो॰सू॰ ३।३७) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-84">
                    <p xml:id="dn-pātañjalayogaśāstra-body-div-4-div-84-p">ते प्रातिभादयः समाहितचित्तस्योत्पद्यमाना उपसर्गास् तद्दर्शनप्रत्यनीकत्वात् व्युत्थितचित्तस्योत्पद्यमानाः सिद्धयः॰</p>
                </div>
                <div rend="large" type="sutra" xml:id="dn-sū.3.38">
                    <p xml:id="dn-sū.3.38-p">बन्धकारणशैथिल्यात् प्रचारसंवेदनाच्च चित्तस्य परशरीरावेशः (यो॰सू॰ ३।३८) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-86">
                    <p xml:id="dn-pātañjalayogaśāstra-body-div-4-div-86-p">लोलीभूतस्य मनसोऽप्रतिष्ठस्य शरीरे कर्माशयवशाद् बन्धः प्रतिष्ठेत्यर्थः तस्य कर्मणो बन्धकारणस्य शैथिल्यं समाधिबलाद् भवति॰ प्रचारसंवेदनं च चित्तस्य समाधिजमेव कर्मबन्धक्षयात् स्वचित्तस्य प्रचारसंवेदनाच्च योगी चित्तं स्वशरीरान् निष्कृष्य शरीरान्तरेषु निक्षिपति॰ निक्षिप्तं चित्तं चेन्द्रियाण्यनु पतन्ति॰ यथा मधुकरराजानं मक्षिका उत्पतन्तम् अनूत्पतन्ति निविशमानमनु निविशन्ते तथेन्द्रियाणि परशरीरावेशे चित्तमनु विधीयन्त इति॰</p>
                </div>
                <div rend="large" type="sutra" xml:id="dn-sū.3.39.">
                    <p xml:id="dn-sū.3.39.-p">उदानजयाज् जलपङ्ककण्टकादिष्वसङ्ग उत्क्रान्तिश्च (यो॰सू॰ ३॰३९) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-88">
                    <p xml:id="dn-pātañjalayogaśāstra-body-div-4-div-88-p">समस्तेन्द्रियवृत्तिः प्राणादिलक्षणा जीवनं, तस्य क्रिया पञ्चतयी प्राणो मुखनासिकागतिराहृदयवृत्तिः॰ समं नयनात् समानश्चानाभिवृत्तिः॰ अपनयनाद् अपान आपादतलवृत्तिः उन्नयनाद् उदान आशिरोवृत्तिः व्यापी व्यान इति॰ एषां प्रधानं प्राणः उदानजयाज् जलपङ्ककण्टकादिष्वसङ्ग उत्क्रान्तिश्च प्रायणकाले भवति तां वशित्वेन प्रतिपद्यते॰</p>
                </div>
                <div rend="large" type="sutra" xml:id="dn-sū.3.40">
                    <p xml:id="dn-sū.3.40-p">समानजयाज् ज्वलनम् (यो॰सू॰ ३।४०) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-90">
                    <p xml:id="dn-pātañjalayogaśāstra-body-div-4-div-90-p">जितसमानस्तेजस उपध्मानं कृत्वा ज्वलयति॰</p>
                </div>
                <div rend="large" type="sutra" xml:id="dn-sū.3.41.">
                    <p xml:id="dn-sū.3.41.-p">श्रोत्राकाशयोः संबन्धसंयमाद् दिव्यं श्रोत्रम् (यो॰सू॰ ३।४१) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-92">
                    <p xml:id="dn-pātañjalayogaśāstra-body-div-4-div-92-p">सर्वश्रोत्राणामाकाशं प्रतिष्ठा सर्वशब्दानां च यथोक्तम् --- तुल्यदेशश्रवणानामेकदेशश्रुतित्वं सर्वेषां भवतीति तच्चैतद् आकाशस्य लिङ्गम्॰</p>
                </div>
                <div type="commentary" xml:id="dn-pātañjalayogaśāstra-body-div-4-div-93">
                    <p xml:id="dn-pātañjalayogaśāstra-body-div-4-div-93-p">अनावरणं चोक्तम्॰ तथामूर्तस्यानावरणदर्शनाद् विभुत्वमपि प्रख्यातमाकाशस्य॰ शब्दग्रहणानुमितं श्रोत्रम्॰ बधिराबधिरयोरेकः शब्दं गृह्णात्यपरो न गृह्णातीति तस्माच्छ्रोत्रम् एव शब्दविषयम् श्रोत्राकाशयोः संबन्धे कृतसंयमस्य योगिनो दिव्यं श्रोत्रं प्रवर्तते॰</p>
                </div>
                <div rend="large" type="sutra" xml:id="dn-sū.3.42">
                    <p xml:id="dn-sū.3.42-p">कायाकाशयोः संबन्धसंयमाल् लघुतूलसमापत्तेश् चाकाशगमनम् (यो॰सू॰ ३।४२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-95">
                    <p xml:id="dn-pātañjalayogaśāstra-body-div-4-div-95-p">यत्र कायस्तत्राकाशं तस्यावकाशदानात् कायस्य तेन संबन्धः प्राप्तिस्तत्र कृतसंयमो जित्वा तत्संबन्धं लघुषु वा तूलादिष्वा परमाणुभ्यः समापत्तिं लब्ध्वा जितसंबन्धो लघुर्भवति॰ लघुत्वाच्च जले पादाभ्यां विहरति ततस् तूर्णनाभितन्तुमात्रे विहृत्य रश्मिषु विहरति ततो यथेष्टमाकाशगतिरस्य भवतीति॰</p>
                </div>
                <div rend="large" type="sutra" xml:id="dn-sū.3.43">
                    <p xml:id="dn-sū.3.43-p">बहिरकल्पिता वृत्तिर्महाविदेहा ततः प्रकाशावरणक्षयः (यो॰सू॰ ३।४३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-97">
                    <p xml:id="dn-pātañjalayogaśāstra-body-div-4-div-97-p">शरीराद् बहिर्मनसो वृत्तिलाभो विदेहा नाम धारणा॰ सा यदि शरीरप्रतिष्ठस्य मनसो बहिर्वृत्तिमात्रेण भवति सा कल्पितेत्युच्यते॰ या तु शरीरनिरपेक्षा बहिर्भूतस्यैव मनसो बहिर्वृत्तिः सा खल्व् अकल्पिता तत्र कल्पितया साधयन्त्यकल्पितां महाविदेहामिति॰ यया परशरीराण्याविशन्ति योगिनः, ततश्च धारणातः प्रकाशात्मनो बुद्धिसत्त्वस्य यदावरणं क्लेशकर्मविपाकत्रयं रजस्तमोमूलं तस्य च क्षयो भवति॰</p>
                </div>
                <div rend="large" type="sutra" xml:id="dn-sū.3.44">
                    <p xml:id="dn-sū.3.44-p">स्थूलस्वरूपसूक्ष्मान्वयार्थवत्त्वसंयमाद् भूतजयः (यो॰सू॰ ३॰४४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-99">
                    <p xml:id="dn-pātañjalayogaśāstra-body-div-4-div-99-p">तत्र पार्थिवाद्याः शब्दादयो विशेषाः सहाकारादिभिर् धर्मैः स्थूलशब्देन परिभाषिताः एतद् भूतानां प्रथमं रूपम्॰ द्वितीयं रूपं स्वसामान्यं मूर्तिर् भूमिः स्नेहो जलं वह्निरुष्णता वायुः प्रणामी सर्वतोगतिराकाश इत्येतत् स्वरूपशब्देनोच्यते॰</p>
                </div>
                <div type="commentary" xml:id="dn-pātañjalayogaśāstra-body-div-4-div-100">
                    <p xml:id="dn-pātañjalayogaśāstra-body-div-4-div-100-p">अस्य सामान्यस्य शब्दादयो विशेषाः तथा चोक्तम् --- एकजातिसमन्वितानामेषां धर्ममात्रव्यावृत्तिरिति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-101">
                    <p xml:id="dn-pātañjalayogaśāstra-body-div-4-div-101-p">सामान्यविशेषसमुदायोऽत्र द्रव्यम्॰ द्विष्ठो हि समूहः प्रत्यस्तमितभेदावयवानुगतः शरीरं वृक्षो यूथं वनमिति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-102">
                    <p xml:id="dn-pātañjalayogaśāstra-body-div-4-div-102-p">शब्देनोपात्तभेदावयवानुगतः समूह उभये देवमनुष्याः समूहस्य देवा एको भागो मनुष्या द्वितीयो भागस् ताभ्यामेवाभिधीयते समूहः॰</p>
                </div>
                <div type="commentary" xml:id="dn-pātañjalayogaśāstra-body-div-4-div-103">
                    <p xml:id="dn-pātañjalayogaśāstra-body-div-4-div-103-p">स च भेदाभेदविवक्षितः॰ आम्राणां वनं ब्राह्मणानां संघ आम्रवणं ब्राह्मणसंघ इति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-104">
                    <p xml:id="dn-pātañjalayogaśāstra-body-div-4-div-104-p">स पुनर्द्विविधो युतसिद्धावयवोऽयुतसिद्धावयवश्च॰ युतसिद्धावयवः समूहो वनं संघ इति अयुतसिद्धावयवः संघातः शरीरं वृक्षः परमाणुरिति॰ अयुतसिद्धावयवभेदानुगतः समूहो द्रव्यमिति पतञ्जलिः एतत् स्वरूपमित्युक्तम्॰</p>
                </div>
                <div type="commentary" xml:id="dn-pātañjalayogaśāstra-body-div-4-div-105">
                    <p xml:id="dn-pātañjalayogaśāstra-body-div-4-div-105-p">अथ किमेषां सूक्ष्मरूपं, तन्मात्रं भूतकारणं, तस्यैकोऽवयवः परमाणुः सामान्यविशेषात्मायुतसिद्धावयवभेदानुगतः समुदाय इत्येवं सर्वतन्मात्राण्येतत् तृतीयम्॰ अथ भूतानां चतुर्थं रूपं ख्यातिक्रियास्थितिशीला गुणाः कार्यस्वभावानुपातिनोऽन्वयशब्देनोक्ताः॰ अथैषां पञ्चमं रूपमर्थवत्त्वं, भोगापवर्गार्थता गुणेष्वेवान्वयिनी, गुणास्तन्मात्रभूतभौतिकेष्विति सर्वमर्थवत्॰ तेष्विदानीं भूतेषु पञ्चसु पञ्चरूपेषु संयमात् तस्य तस्य रूपस्य स्वरूपदर्शनं जयश्च प्रादुर्भवति॰ तत्र पञ्च भूतस्वरूपाणि जित्वा भूतजयी भवति तज्जयाद् वत्सानुसारिण्य इव गावोऽस्य संकल्पानुविधायिन्यो भूतप्रकृतयो भवन्ति॰</p>
                </div>
                <div rend="large" type="sutra" xml:id="dn-sū.3.45">
                    <p xml:id="dn-sū.3.45-p">ततोऽणिमादिप्रादुर्भावः कायसंपत् तद्धर्मानभिघातश् च (यो॰सू॰ ३।४५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-107">
                    <p xml:id="dn-pātañjalayogaśāstra-body-div-4-div-107-p">तत्राणिमा भवत्यणुः लघिमा लघुर्भवति महिमा महान् भवति॰ प्राप्तिरङ्गुल्यग्रेणापि स्पृशति चन्द्रमसम्॰ प्राकाम्यमिच्छानभिघातः भूमाव् उन्मज्जति निमज्जति यथोदके॰ वशित्वं भूतभौतिकेषु वशी भवत्यवश्यश्चान्येषाम् ईशितृत्वं तेषां प्रभवाप्ययव्यूहानामीष्टे॰ यत्र कामावसायित्वं सत्यसंकल्पता यथा संकल्पस्तथा भूतप्रकृतीनामवस्थानम्॰ न च शक्तोऽपि पदार्थविपर्यासं करोति कस्मात् अन्यस्य यत्र कामावसायिनः पूर्वसिद्धस्य तथा भूतेषु संकल्पाद् इति॰ एतान्यष्टावैश्वर्याणि॰</p>
                </div>
                <div type="commentary" xml:id="dn-pātañjalayogaśāstra-body-div-4-div-108">
                    <p xml:id="dn-pātañjalayogaśāstra-body-div-4-div-108-p">कायसंपद् वक्ष्यमाणा तद्धर्मानभिघातश्च पृथ्वी मूर्त्या न निरुणद्धि योगिनः शरीरादिक्रियां, शिलाम् अप्यनुविशतीति॰ नापः स्निग्धाः क्लेदयन्ति नाग्निर् उष्णो दहति न वायुः प्रणामी वहति अनावरणात्मकेऽप्याकाशे भवत्यावृतकायः सिद्धानामप्यदृश्यो भवति॰</p>
                </div>
                <div rend="large" type="sutra" xml:id="dn-sū.3.46">
                    <p xml:id="dn-sū.3.46-p">रूपलावण्यबलवज्रसंहननत्वानि कायसंपत् (यो॰सू॰ ३॰४६) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-110">
                    <p xml:id="dn-pātañjalayogaśāstra-body-div-4-div-110-p">दर्शनीयः कान्तिमान् अतिशयबलो वज्रसंहननश्चेति॰</p>
                </div>
                <div rend="large" type="sutra" xml:id="dn-sū.3.47">
                    <p xml:id="dn-sū.3.47-p">ग्रहणस्वरूपास्मितान्वयार्थवत्त्वसंयमाद् इन्द्रियजयः (यो॰सू॰ ३।४७) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-112">
                    <p xml:id="dn-pātañjalayogaśāstra-body-div-4-div-112-p">सामान्यविशेषात्मा शब्दादिर्ग्राह्यः तेष्विन्द्रियाणां वृत्तिर् ग्रहणम्॰ न च तत्सामान्यमात्रग्रहणाकारं कथम् अनालोचितः स विषयविशेष इन्द्रियेण मनसानुव्यवसीयेतेति॰ स्वरूपं पुनः प्रकाशात्मनो बुद्धिसत्त्वस्य सामान्यविशेषयोर् अयुतसिद्धावयवभेदानुगतः समूहो द्रव्यम् इन्द्रियम्॰ तेषां तृतीयं रूपम् अस्मितालक्षणोऽहंकारः॰ तस्य सामान्यस्येन्द्रियाणि विशेषाः चतुर्थं रूपं व्यवसायात्मकाः प्रकाशक्रियास्थितिशीला गुणा येषामिन्द्रियाणि साहंकाराणि परिणामः॰ पञ्चमं रूपं गुणेषु यद् अनुगतं पुरुषार्थवत्त्वमिति॰ पञ्चस्वेतेष्व् इन्द्रियरूपेषु यथाक्रमं संयमस्तत्र तत्र जयं कृत्वा पञ्चरूपजयाद् इन्द्रियजयः प्रादुर्भवति योगिनः॰</p>
                </div>
                <div rend="large" type="sutra" xml:id="dn-sū.3.48">
                    <p xml:id="dn-sū.3.48-p">ततो मनोजवित्वं विकरणभावः प्रधानजयश्च (यो॰सू॰ ३॰४८) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-114">
                    <p xml:id="dn-pātañjalayogaśāstra-body-div-4-div-114-p">कायस्यानुत्तमो गतिलाभो मनोजवित्वम्॰ विदेहानाम् इन्द्रियाणामभिप्रेतदेशकालविषयापेक्षो वृत्तिलाभो विकरणभावः॰ सर्वप्रकृतिविकारवशित्वं प्रधानजय इत्येतास्तिस्रः सिद्धयो मधुप्रतीका उच्यन्ते एताश्च करणपञ्चरूपजयाद् अधिगम्यन्ते॰</p>
                </div>
                <div rend="large" type="sutra" xml:id="dn-sū.3.49">
                    <p xml:id="dn-sū.3.49-p">सत्त्वपुरुषान्यताख्यातिमात्रस्य सर्वभावाधिष्ठातृत्वं सर्वज्ञातृत्वं च (यो॰सू॰ ३।४९) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-116">
                    <p xml:id="dn-pātañjalayogaśāstra-body-div-4-div-116-p">निर्धूतरजस्तमोमलस्य बुद्धिसत्त्वस्य परे वैशारद्ये परस्यां वशीकारसंज्ञायां वर्तमानस्य सत्त्वपुरुषान्यताख्यातिमात्ररूपप्रतिष्ठस्य सर्वभावाधिष्ठातृत्वम्॰ सर्वात्मानो गुणा व्यवसायव्यवसेयात्मकाः स्वामिनं क्षेत्रज्ञं प्रत्यशेषदृश्यात्मत्वेनोपस्थिता इत्यर्थः॰ सर्वज्ञातृत्वं सर्वात्मनां गुणानां शान्तोदिताव्यपदेश्यधर्मत्वेन व्यवस्थितानाम् अक्रमोपारूढं विवेकजं ज्ञानमित्यर्थः॰ इत्येषा विशोका नाम सिद्धिर्यां प्राप्य योगी सर्वज्ञः क्षीणक्लेशबन्धनो वशी विहरति॰</p>
                </div>
                <div rend="large" type="sutra" xml:id="dn-sū.3.50">
                    <p xml:id="dn-sū.3.50-p">तद्वैराग्याद् अपि दोषबीजक्षये कैवल्यम् (यो॰सू॰ ३।५०) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-118">
                    <p xml:id="dn-pātañjalayogaśāstra-body-div-4-div-118-p">यदास्यैवं भवति क्लेशकर्मक्षये सत्त्वस्यायं विवेकप्रत्ययो धर्मः सत्त्वं च हेयपक्षे न्यस्तं पुरुषश्चापरिणामी शुद्धोऽन्यः सत्त्वाद् इति॰ एवम् अस्य ततो विरज्यमानस्य यानि क्लेशबीजानि दग्धशालिबीजकल्पान्यप्रसवसमर्थानि तानि सह मनसा प्रत्यस्तं गच्छन्ति॰ तेषु प्रलीनेषु पुरुषः पुनरिदं तापत्रयं न भुङ्क्ते॰ तद् एतेषां गुणानां मनसि कर्मक्लेशविपाकस्वरूपेणाभिव्यक्तानां चरितार्थानां प्रतिप्रसवे पुरुषस्यात्यन्तिको गुणवियोगः कैवल्यं तदा स्वरूपप्रतिष्ठा चितिशक्तिरेव पुरुष इति॰</p>
                </div>
                <div rend="large" type="sutra" xml:id="dn-sū.3.51">
                    <p xml:id="dn-sū.3.51-p">स्थान्युपनिमन्त्रणे सङ्गस्मयाकरणं पुनर् अनिष्टप्रसङ्गात् (यो॰सू॰ ३।५१) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-120">
                    <p xml:id="dn-pātañjalayogaśāstra-body-div-4-div-120-p">चत्वारः खल्वमी योगिनः प्राथमकल्पिको मधुभूमिकः प्रज्ञाज्योतिरतिक्रान्तभावनीयश्चेति॰ तत्राभ्यासी प्रवृत्तमात्रज्योतिः प्रथमः ऋतंभरप्रज्ञो द्वितीयः भूतेन्द्रियजयी तृतीयः सर्वेषु भावितेषु भावनीयेषु कृतरक्षाबन्धः कर्तव्यसाधनाद् इमान्॰ चतुर्थो यस्त्वतिक्रान्तभावनीयस्तस्य चित्तप्रतिसर्ग एकोऽर्थः सप्तविधास्य प्रान्तभूमिप्रज्ञा॰</p>
                </div>
                <div type="commentary" xml:id="dn-pātañjalayogaśāstra-body-div-4-div-121">
                    <p xml:id="dn-pātañjalayogaśāstra-body-div-4-div-121-p">तत्र मधुमतीं भूमिं साक्षात्कुर्वतो ब्राह्मणस्य स्थानिनो देवाः सत्त्वविशुद्धिमनुपश्यन्तः स्थानैर् उपनिमन्त्रयन्ते भो इहास्यतामिह रम्यतां कमनीयोऽयं भोगः कमनीयेयं कन्या रसायनम् इदं जरामृत्युं बाधते वैहायसमिदं यानममी कल्पद्रुमाः पुण्या मन्दाकिनी सिद्धा महर्षय उत्तमा अनुकूला अप्सरसो दिव्ये श्रोत्रचक्षुषी वज्रोपमः कायः स्वगुणैः सर्वमिदमुपार्जितमायुष्मता प्रतिपद्यतामिदमक्षयमजरममरस्थानं देवानां प्रियमिति॰ एवमभिधीयमानः सङ्गदोषान् भावयेद् घोरेषु संसाराङ्गारेषु पच्यमानेन मया जननमरणान्धकारे विपरिवर्तमानेन कथंचिद् आसादितः क्लेशतिमिरविनाशी योगप्रदीपस्तस्य चैते तृष्णायोनयो विषयवायवः प्रतिपक्षाः॰ स खल्वहं लब्धालोकः कथमनया विषयमृगतृष्णया वञ्चितस् तस्यैव पुनः प्रदीप्तस्य संसाराग्नेरात्मानम् इन्धनीकुर्यामिति॰ स्वस्ति वः स्वप्नोपमेभ्यः कृपणजनप्रार्थनीयेभ्यो विषयेभ्य इत्येवं निश्चितमतिः समाधिं भावयेत्॰</p>
                </div>
                <div type="commentary" xml:id="dn-pātañjalayogaśāstra-body-div-4-div-122">
                    <p xml:id="dn-pātañjalayogaśāstra-body-div-4-div-122-p">सङ्गमकृत्वा स्मयमपि न कुर्याद् एवमहं देवानामपि प्रार्थनीय इति स्मयाद् अयं सुस्थितंमन्यतया मृत्युना केशेषु गृहीतमिवात्मानं न भावयिष्यति॰ तथा चास्य च्छिद्रान्तरप्रेक्षी नित्यं यत्नोपचर्यः प्रमादो लब्धविवरः क्लेशान् उत्तम्भयिष्यति ततः पुनरनिष्टप्रसङ्गः॰ एवमस्य सङ्गस्मयाव् अकुर्वतो भावितोऽर्थो दृढीभविष्यति भावनीयश् चार्थोऽभिमुखीभविष्यतीति॰</p>
                </div>
                <div rend="large" type="sutra" xml:id="dn-sū.3.52">
                    <p xml:id="dn-sū.3.52-p">क्षणतत्क्रमयोः संयमाद् विवेकजं ज्ञानम् (यो॰सू॰ ३।५२) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-124">
                    <p xml:id="dn-pātañjalayogaśāstra-body-div-4-div-124-p">यथापकर्षपर्यन्तं द्रव्यं परमाणुरेवं परमापकर्षपर्यन्तः कालः क्षणो यावता वा समयेन चलितः परमाणुः पूर्वदेशं जह्याद् उत्तरदेशमुपसंपद्येत स कालः क्षणः॰ तत्प्रवाहाविच्छेदस्तु क्रमः क्षणतत्क्रमयोर्नास्ति वस्तुसमाहार इति बुद्धिसमाहारो मुहूर्ताहोरात्रादयः॰ स खल्वयं कालो वस्तुशून्योऽपि बुद्धिनिर्माणः शब्दज्ञानानुपाती लौकिकानां व्युत्थितदर्शनानां वस्तुस्वरूप इवावभासते॰</p>
                </div>
                <div type="commentary" xml:id="dn-pātañjalayogaśāstra-body-div-4-div-125">
                    <p xml:id="dn-pātañjalayogaśāstra-body-div-4-div-125-p">क्षणस्तु वस्तुपतितः क्रमावलम्बी क्रमश्च क्षणानन्तर्यात्मा तं कालविदः काल इत्याचक्षते योगिनः॰ न च द्वौ क्षणौ सह भवतः क्रमश्च न द्वयोः सहभुवोरसंभवात्॰ पूर्वस्माद् उत्तरभाविनो यदानन्तर्यं क्षणस्य स क्रमः तस्माद् वर्तमान एवैकः क्षणो न पूर्वोत्तरक्षणाः सन्तीति॰ तस्मान् नास्ति तत्समाहारः ये तु भूतभाविनः क्षणास्ते परिणामान्विता व्याख्येयाः तेनैकेन क्षणेन कृत्स्नो लोकः परिणाममनुभवति॰ तत्क्षणोपारूढाः खल्वमी सर्वे धर्माः तयोः क्षणतत्क्रमयोः संयमात् तयोः साक्षात्करणम्॰ ततश् च विवेकजं ज्ञानं प्रादुर्भवति॰</p>
                </div>
                <div type="commentary" xml:id="dn-pātañjalayogaśāstra-body-div-4-div-126">
                    <p xml:id="dn-pātañjalayogaśāstra-body-div-4-div-126-p">तस्य विषयविशेष उपक्षिप्यते ---</p>
                </div>
                <div rend="large" type="sutra" xml:id="dn-sū.3.53">
                    <p xml:id="dn-sū.3.53-p">जातिलक्षणदेशैरन्यतानवच्छेदात् तुल्ययोस्ततः प्रतिपत्तिः (यो॰सू॰ ३।५३) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-128">
                    <p xml:id="dn-pātañjalayogaśāstra-body-div-4-div-128-p-1">तुल्ययोर्देशलक्षणसारूप्ये जातिभेदोऽन्यताया हेतुः, गौरियं बडवेयमिति॰ तुल्यदेशजातीयत्वे लक्षणम् अन्यत्वकरं कालाक्षी गौः स्वस्तिमती गौरिति॰ द्वयोरामलकयोर्जातिलक्षणसारूप्याद् देशभेदोऽन्यत्वकर इदं पूर्वमिदमुत्तरमिति॰ यदा तु पूर्वमामलकमन्यव्यग्रस्य ज्ञातुर् उत्तरदेश उपावर्त्यते तदा तुल्यदेशत्वे पूर्वमेतद् उत्तरमेतद् इति प्रविभागानुपपत्तिः॰ असंदिग्धेन च तत्त्वज्ञानेन भवितव्यमित्यत इदमुक्तं ततः प्रतिपत्तिर्विवेकजज्ञानाद् इति॰</p>
                    <p xml:id="dn-pātañjalayogaśāstra-body-div-4-div-128-p-2">कथं, पूर्वामलकसहक्षणो देश उत्तरामलकसहक्षणाद् देशाद् भिन्नः ते चामलके स्वदेशक्षणानुभवभिन्ने॰ अन्यदेशक्षणानुभवस्तु तयोरन्यत्वे हेतुरिति॰ एतेन दृष्टान्तेन परमाणोस्तुल्यजातिलक्षणदेशस्य पूर्वपरमाणुदेशसहक्षणसाक्षात्करणाद् उत्तरस्य परमाणोस्तद्देशानुपपत्तावुत्तरस्य तद्देशानुभवो भिन्नः सहक्षणभेदात् तयोरीश्वरस्य योगिनोऽन्यत्वप्रत्ययो भवतीति॰</p>
                    <p xml:id="dn-pātañjalayogaśāstra-body-div-4-div-128-p-3">अपरे तु वर्णयन्ति --- येऽन्त्या विशेषास् तेऽन्यताप्रत्ययं कुर्वन्तीति तत्रापि देशलक्षणभेदो मूर्तिव्यवधिजातिभेदश्चान्यत्वे हेतुः॰ क्षणभेदस्तु योगिबुद्धिगम्य एवेति अत उक्तं मूर्तिव्यवधिजातिभेदाभावान् नास्ति मूलपृथक्त्वमिति वार्षगण्यः॰</p>
                </div>
                <div rend="large" type="sutra" xml:id="dn-sū.3.54">
                    <p xml:id="dn-sū.3.54-p">तारकं सर्वविषयं सर्वथाविषयमक्रमं चेति विवेकजं ज्ञानम् (यो॰सू॰ ३।५४) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-130">
                    <p xml:id="dn-pātañjalayogaśāstra-body-div-4-div-130-p-1">तारकमिति स्वप्रतिभोत्थमनौपदेशिकमित्यर्थः सर्वविषयं नास्य किंचिद् अविषयीभूतमित्यर्थः॰ सर्वथाविषयमतीतानागतप्रत्युत्पन्नं सर्वं पर्यायैः सर्वथा जानातीत्यर्थः॰ अक्रममित्य् एकक्षणोपारूढं सर्वं सर्वथा गृह्णातीत्यर्थः॰ एतद् विवेकजं ज्ञानं परिपूर्णमस्यैवांशो योगप्रदीपो मधुमतीं भूमिमुपादाय यावद् अस्य परिसमाप्तिरिति॰</p>
                    <p xml:id="dn-pātañjalayogaśāstra-body-div-4-div-130-p-2">प्राप्तविवेकजज्ञानस्याप्राप्तविवेकजज्ञानस्य वा ---</p>
                </div>
                <div rend="large" type="sutra" xml:id="dn-sū.3.55">
                    <p xml:id="dn-sū.3.55-p">सत्त्वपुरुषयोः शुद्धिसाम्ये कैवल्यमिति (यो॰सू॰ ३।५५) ।</p>
                </div>
                <div type="commentary" xml:id="dn-pātañjalayogaśāstra-body-div-4-div-132">
                    <p xml:id="dn-pātañjalayogaśāstra-body-div-4-div-132-p">यदा निर्धूतरजस्तमोमलं बुद्धिसत्त्वं पुरुषस्यान्यताप्रतीतिमात्राधिकारं दग्धक्लेशबीजं भवति तदा पुरुषस्य शुद्धिसारूप्यमिवापन्नं भवति, तदा पुरुषस्योपचरितभोगाभावः शुद्धिः॰ एतस्यामवस्थायां कैवल्यं भवतीश्वरस्यानीश्वरस्य वा विवेकजज्ञानभागिन इतरस्य वा॰ न हि दग्धक्लेशबीजस्य ज्ञाने पुनर् अपेक्षा काचिद् अस्ति सत्त्वशुद्धिद्वारेणैतत् समाधिजम् ऐश्वर्यं ज्ञानं चोपक्रान्तम्॰ परमार्थतस्तु ज्ञानाद् अदर्शनं निवर्तते तस्मिन् निवृत्ते न सन्त्य् उत्तरे क्लेशाः॰ क्लेशाभावात् कर्मविपाकाभावः चरिताधिकाराश्चैतस्यामवस्थायां गुणा न पुरुषस्य पुनर्दृश्यत्वेनोपतिष्ठन्ते॰ तत्पुरुषस्य कैवल्यं, तदा पुरुषः स्वरूपमात्रज्योतिरमलः केवली भवति॰</p>
                    <trailer xml:id="dn-pātañjalayogaśāstra-body-div-4-div-132-trailer">इति श्रीपातञ्जले सांख्यप्रवचने योगशास्त्रे व्यासभाष्ये विभूतिपादस्तृतीयः ३॰</trailer>
                </div>
            </div>
            <div xml:id="dn-pātañjalayogaśāstra-body-div-5">
                <head xml:id="dn-pātañjalayogaśāstra-body-div-5-head">[कैवल्यपादः]</head>
                <div rend="large" type="sutra" xml:id="dn-sū.4.1">
                    <p xml:id="dn-sū.4.1-p">जन्मौषधिमन्त्रतपःसमाधिजाः सिद्धयः (यो॰सू॰ ४।१) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-2">
                    <p xml:id="dn-pātañjalayogaśāstra-body-div-5-div-2-p-1">देहान्तरिता जन्मना सिद्धिः ओषधिभिरसुरभवनेषु रसायनेनेत्येवमादिः॰ मन्त्रैर् आकाशगमनाणिमादिलाभः॰ तपसा संकल्पसिद्धिः, कामरूपी यत्र तत्र कामग इत्येवमादि समाधिजाः सिद्धयो व्याख्याताः॰</p>
                    <p xml:id="dn-pātañjalayogaśāstra-body-div-5-div-2-p-2">तत्र कायेन्द्रियाणामन्यजातीयपरिणतानाम् ---</p>
                </div>
                <div rend="large" type="sutra" xml:id="dn-sū.4.2">
                    <p xml:id="dn-sū.4.2-p">जात्यन्तरपरिणामः प्रकृत्यापूरात् (यो॰सू॰ ४।२) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-4">
                    <p xml:id="dn-pātañjalayogaśāstra-body-div-5-div-4-p">पूर्वपरिणामापाय उत्तरपरिणामोपजनस्तेषाम् अपूर्वावयवानुप्रवेशाद् भवति॰ कायेन्द्रियप्रकृतयश् च स्वं स्वं विकारमनुगृह्णन्त्यापूरेण धर्मादिनिमित्तमपेक्षमाणा इति॰</p>
                </div>
                <div rend="large" type="sutra" xml:id="dn-sū.4.3">
                    <p xml:id="dn-sū.4.3-p">निमित्तमप्रयोजकं प्रकृतीनां वरणभेदस्तु ततः क्षेत्रिकवत् (यो॰सू॰ ४।३) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-6">
                    <p xml:id="dn-pātañjalayogaśāstra-body-div-5-div-6-p-1">न हि धर्मादि निमित्तं तत्प्रयोजकं प्रकृतीनां भवति न कार्येण कारणं प्रवर्त्यत इति कथं तर्हि, वरणभेदस्तु ततः क्षेत्रिकवत्॰ यथा क्षेत्रिकः केदाराद् अपां पूर्णात् केदारान्तरं पिप्लावयिषुः समं निम्नं निम्नतरं वा नापः पाणिनापकर्षत्यावरणं त्वासां भिनत्ति तस्मिन् भिन्ने स्वयमेवापः केदारान्तरमाप्लावयन्ति तथा धर्मः प्रकृतीनाम् आवरणधर्मं भिनत्ति तस्मिन् भिन्ने स्वयमेव प्रकृतयः स्वं स्वं विकारमाप्लावयन्ति॰ यथा वा स एव क्षेत्रिकस्तस्मिन्नेव केदारे न प्रभवत्य् औदकान् भौमान् वा रसान् धान्यमूलान्य् अनुप्रवेशयितुं, किं तर्हि मुद्गगवेधुकश्यामाकादींस् ततोऽपकर्षति॰ अपकृष्टेषु तेषु स्वयमेव रसा धान्यमूलान्यनुप्रविशन्ति, तथा धर्मो निवृत्तिमात्रे कारणमधर्मस्य, शुद्ध्यशुद्ध्योर् अत्यन्तविरोधात्, न तु प्रकृतिप्रवृत्तौ धर्मो हेतुर् भवतीति॰ अत्र नन्दीश्वरादय उदाहार्याः विपर्ययेणाप्यधर्मो धर्मं बाधते॰ ततश् चाशुद्धिपरिणाम इति॰ तत्रापि नहुषाजगरादय उदाहार्याः॰</p>
                    <p xml:id="dn-pātañjalayogaśāstra-body-div-5-div-6-p-2">यदा तु योगी बहून् कायान् निर्मिमीते तदा किमेकमनस्कास् ते भवन्त्यथानेकमनस्का इति ---</p>
                </div>
                <div rend="large" type="sutra" xml:id="dn-sū.4.4">
                    <p xml:id="dn-sū.4.4-p">निर्माणचित्तान्यस्मितामात्रात् (यो॰सू॰ ४।४) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-8">
                    <p xml:id="dn-pātañjalayogaśāstra-body-div-5-div-8-p">अस्मितामात्रं चित्तकारणमुपादाय निर्माणचित्तानि करोति, ततः सचित्तानि भवन्तीति॰</p>
                </div>
                <div rend="large" type="sutra" xml:id="dn-sū.4.5">
                    <p xml:id="dn-sū.4.5-p">प्रवृत्तिभेदे प्रयोजकं चित्तमेकमनेकेषाम् (यो॰सू॰ ४॰५) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-10">
                    <p xml:id="dn-pātañjalayogaśāstra-body-div-5-div-10-p">बहूनां चित्तानां कथमेकचित्ताभिप्रायपुरःसरा प्रवृत्तिरिति सर्वचित्तानां प्रयोजकं चित्तमेकण् निर्मिमीते, ततः प्रवृत्तिभेदः॰</p>
                </div>
                <div rend="large" type="sutra" xml:id="dn-sū.4.6.">
                    <p xml:id="dn-sū.4.6.-p">तत्र ध्यानजमनाशयम् (यो॰सू॰ ४।६) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-12">
                    <p xml:id="dn-pātañjalayogaśāstra-body-div-5-div-12-p-1">पञ्चविधं निर्माणचित्तं जन्मौषधिमन्त्रतपःसमाधिजाः सिद्धय इति॰ तत्र यद् एव ध्यानजं चित्तं तद् एवानाशयं तस्यैव नास्त्याशयो रागादिप्रवृत्तिर्नातः पुण्यपापाभिसंबन्धः क्षीणक्लेशत्वाद् योगिन इति इतरेषां तु विद्यते कर्माशयः॰</p>
                    <p xml:id="dn-pātañjalayogaśāstra-body-div-5-div-12-p-2">यतः ---</p>
                </div>
                <div rend="large" type="sutra" xml:id="dn-sū.4.7">
                    <p xml:id="dn-sū.4.7-p">कर्माशुक्लाकृष्णं योगिनस्त्रिविधमितरेषाम् (यो॰सू॰ ४।७) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-14">
                    <p xml:id="dn-pātañjalayogaśāstra-body-div-5-div-14-p">चतुष्पदी खल्वियं कर्मजातिः कृष्णा शुक्लकृष्णा शुक्लाशुक्लाकृष्णा चेति॰ तत्र कृष्णा दुरात्मनाम्, शुक्लकृष्णा बहिःसाधनसाध्या॰ तत्र परपीडानुग्रहद्वारेणैव कर्माशयप्रचयः शुक्ला तपःस्वाध्यायध्यानवताम्॰ सा हि केवले मनस्य् आयत्तत्वाद् अबहिःसाधनाधीना न परान् पीडयित्वा भवति॰ अशुक्लाकृष्णा संन्यासिनां क्षीणक्लेशानां चरमदेहानामिति तत्राशुक्लं योगिन एव फलसंन्यासाद् अकृष्णं चानुपादानात् इतरेषां तु भूतानां पूर्वमेव त्रिविधमिति॰</p>
                </div>
                <div rend="large" type="sutra" xml:id="dn-sū.4.8">
                    <p xml:id="dn-sū.4.8-p">ततस्तद्विपाकानुगुणानामेवाभिव्यक्तिर्वासनानाम् (यो॰सू॰ ४॰८) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-16">
                    <p xml:id="dn-pātañjalayogaśāstra-body-div-5-div-16-p">तत इति त्रिविधात् कर्मणः, तद्विपाकानुगुणानामेवेति यज्जातीयस्य कर्मणो यो विपाकस्तस्यानुगुणा या वासनाः कर्मविपाकमनुशेरते तासामेवाभिव्यक्तिः॰ न हि दैवं कर्म विपच्यमानं नारकतिर्यङ्मनुष्यवासनाभिव्यक्तिनिमित्तं संभवति किंतु दैवानुगुणा एवास्य वासना व्यज्यन्ते नारकतिर्यङ्मनुष्येषु चैवं समानश्चर्चः॰</p>
                </div>
                <div rend="large" type="sutra" xml:id="dn-sū.4.9">
                    <p xml:id="dn-sū.4.9-p">जातिदेशकालव्यवहितानामप्यानन्तर्यं स्मृतिसंस्कारयोर् एकरूपत्वात् (यो॰सू॰ ४।९) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-18">
                    <p xml:id="dn-pātañjalayogaśāstra-body-div-5-div-18-p">वृषदंशविपाकोदयः स्वव्यञ्जकाञ्जनाभिव्यक्तः॰ स यदि जातिशतेन वा दूरदेशतया वा कल्पशतेन वा व्यवहितः पुनश्च स्वव्यञ्जकाञ्जन एवोदियाद् द्राग् इत्येवं पूर्वानुभूतवृषदंशविपाकाभिसंस्कृता वासना उपादाय व्यज्येत॰ कस्मात्, यतो व्यवहितानाम् अप्यासां सदृशं कर्माभिव्यज्ञकं निमित्तीभूतमित्य् आनन्तर्यमेव॰ कुतश्च, स्मृतिसंस्कारयोर् एकरूपत्वात् यथानुभवास्तथा संस्काराः॰ ते च कर्मवासनानुरूपाः यथा च वासनास्तथा स्मृतिरिति जातिदेशकालव्यवहितेभ्यः संस्कारेभ्यः स्मृतिः॰ स्मृतेश्च पुनः संस्कारा इत्येवमेते स्मृतिसंस्काराः कर्माशयवृत्तिलाभवशाद् व्यज्यन्ते अतश्च व्यवहितानामपि निमित्तनैमित्तिकभावानुच्छेदाद् आनन्तर्यमेव सिद्धमिति॰</p>
                </div>
                <div rend="large" type="sutra" xml:id="dn-sū.4.10">
                    <p xml:id="dn-sū.4.10-p">तासामनादित्वं चाशिषो नित्यत्वात् (यो॰सू॰ ४।१०) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-20">
                    <p xml:id="dn-pātañjalayogaśāstra-body-div-5-div-20-p-1">तासां वासनानामाशिषो नित्यत्वाद् अनादित्वम्॰ येयमात्माशीर् मा न भूवं भूयासमिति॰सर्वस्य दृश्यते सा न स्वाभाविकी॰ कस्मात् जातमात्रस्य जन्तोर् अननुभूतमरणधर्मकस्य द्वेषदुःखानुस्मृतिनिमित्तो मरणत्रासः कथं भवेत् न च स्वाभाविकं वस्तु निमित्तमुपादत्ते॰ तस्माद् अनादिवासनानुविद्धमिदं चित्तं निमित्तवशात् काश्चिद् एव वासनाः प्रतिलभ्य पुरुषस्य भोगायोपावर्तत इति॰</p>
                    <p xml:id="dn-pātañjalayogaśāstra-body-div-5-div-20-p-2">घटप्रासादप्रदीपकल्पं संकोचविकासि चित्तं शरीरपरिमाणाकारमात्रमित्यपरे प्रतिपन्नाः तथा चान्तराभावः संसारश्च युक्त इति॰</p>
                    <p xml:id="dn-pātañjalayogaśāstra-body-div-5-div-20-p-3">वृत्तिरेवास्य विभुनश्चित्तस्य संकोचविकासिनीत्य् आचार्यः॰ तच्च धर्मादिनिमित्तापेक्षम्॰ निमित्तं च द्विविधम् --- बाह्यमाध्यात्मिकं च॰ शरीरादिसाधनापेक्षं बाह्यं स्तुतिदानाभिवादनादि, चित्तमात्राधीनं श्रद्धाद्यध्यात्मिकम्॰ तथा चोक्तम् --- ये चैते मैत्र्यादयो ध्यायिनां विहारास्ते बाह्यसाधननिरनुग्रहात्मानः प्रकृष्टं धर्मम् अभिनिर्वर्तयन्ति॰ तयोर्मानसं बलीयः॰ कथं, ज्ञानवैराग्ये केनातिशय्येते, दण्डकारण्यं च चित्तबलव्यतिरेकेण शारीरेण कर्मणा शून्यं कः कर्तुमुत्सहेत समुद्रमगस्त्यवद् वा पिबेत्॰</p>
                </div>
                <div rend="large" type="sutra" xml:id="dn-sū.4.11">
                    <p xml:id="dn-sū.4.11-p">हेतुफलाश्रयालम्बनैः संगृहीतत्वाद् एषामभावे तदभावः (यो॰सू॰ ४।११) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-22">
                    <p xml:id="dn-pātañjalayogaśāstra-body-div-5-div-22-p-1">हेतुर्धर्मात् सुखमधर्माद् दुःखं सुखाद् रागो दुःखाद् द्वेषस्ततश्च प्रयत्नस्तेन मनसा वाचा कायेन वा परिस्पन्दमानः परमनुगृह्णात्युपहन्ति वा ततः पुनर्धर्माधर्मौ सुखदुःखे रागद्वेषाविति प्रवृत्तमिदं षडरं संसारचक्रम्॰ अस्य च प्रतिक्षणमावर्तमानस्याविद्या नेत्री मूलं सर्वक्लेशानामित्येष हेतुः॰ फलं तु यमाश्रित्य यस्य प्रत्युत्पन्नता धर्मादेः, न ह्यपूर्वोपजनः॰ मनस्तु साधिकारमाश्रयो वासनानाम्॰ न ह्य् अवसिताधिकारे मनसि निराश्रया वासनाः स्थातुम् उत्सहन्ते॰ यद् अभिमुखीभूतं वस्तु यां वासनां व्यनक्ति तस्यास्तदालम्बनम्॰ एवं हेतुफलाश्रयालम्बनैरेतैः संगृहीताः सर्वा वासनाः एषामभावे तत्संश्रयाणामपि वासनानाम् अभावः॰</p>
                    <p xml:id="dn-pātañjalayogaśāstra-body-div-5-div-22-p-2">नास्त्यसतः संभवः, न चास्ति सतो विनाश इति द्रव्यत्वेन संभवन्त्यः कथं निवर्तिष्यन्ते वासना इति ---</p>
                </div>
                <div rend="large" type="sutra" xml:id="dn-sū.4.12">
                    <p xml:id="dn-sū.4.12-p">अतीतानागतं स्वरूपतोऽस्त्यध्वभेदाद् धर्माणाम् (यो॰सू॰ ४॰१२) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-24">
                    <p xml:id="dn-pātañjalayogaśāstra-body-div-5-div-24-p-1">भविष्यद्व्यक्तिकमनागतमनुभूतव्यक्तिकमतीतं स्वव्यापारोपारूढं वर्तमानं, त्रयं चैतद् वस्तु ज्ञानस्य ज्ञेयम्॰ यदि चैतत् स्वरूपतो नाभविष्यन् नेदं निर्विषयं ज्ञानमुदपत्स्यत॰ तस्माद् अतीतानागतं स्वरूपतोऽस्तीति॰ किंच भोगभागीयस्य वापवर्गभागीयस्य वा कर्मणः फलमुत्पित्सु यदि निरुपाख्यमिति तदुद्देशेन तेन निमित्तेन कुशलानुष्ठानं न युज्येत॰ सतश्च फलस्य निमित्तं वर्तमानीकरणे समर्थं नापूर्वोपजनने सिद्धं निमित्तं नैमित्तिकस्य विशेषानुग्रहणं कुरुते नापूर्वमुत्पादयतीति॰</p>
                    <p xml:id="dn-pātañjalayogaśāstra-body-div-5-div-24-p-2">धर्मी चानेकधर्मस्वभावस्तस्य चाध्वभेदेन धर्माः प्रत्यवस्थिताः न च यथा वर्तमानं व्यक्तिविशेषापन्नं द्रव्यतोऽस्त्येवमतीतम् अनागतं च॰ कथं तर्हि, स्वेनैव व्यङ्ग्येन स्वरूपेणानागतमस्ति॰ स्वेन चानुभूतव्यक्तिकेन स्वरूपेणातीतमिति वर्तमानस्यैवाध्वनः स्वरूपव्यक्तिरिति न सा भवत्यतीतानागतयोर् अध्वनोः॰ एकस्य चाध्वनः समये द्वावध्वनौ धर्मिसमन्वागतौ भवत एवेति नाभूत्वा भावस् त्रयाणामध्वनामिति॰</p>
                </div>
                <div rend="large" type="sutra" xml:id="dn-sū.4.13">
                    <p xml:id="dn-sū.4.13-p">ते व्यक्तसूक्ष्मा गुणात्मानः॰ (यो॰सू॰ ४।१३) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-26">
                    <p xml:id="dn-pātañjalayogaśāstra-body-div-5-div-26-p-1">ते खल्वमी त्र्यध्वनो धर्मा वर्तमाना व्यक्तात्मानोऽतीतानागताः सूक्ष्मात्मानः षडविशेषरूपाः॰ सर्वमिदं गुणानां संनिवेशविशेषमात्रमिति परमार्थतो गुणात्मानः॰ तथा च शास्त्रानुशासनम् ---</p>
                    <p xml:id="dn-pātañjalayogaśāstra-body-div-5-div-26-p-2">``<quote xml:id="dn-pātañjalayogaśāstra-body-div-5-div-26-p-2-quote">
                            <lg xml:id="dn-pātañjalayogaśāstra-body-div-5-div-26-p-2-quote-lg">
                                <l xml:id="dn-pātañjalayogaśāstra-body-div-5-div-26-p-2-quote-lg-l-1">गुणानां परमं रूपं न दृष्टिपथमृच्छति ।</l>
                                <l xml:id="dn-pātañjalayogaśāstra-body-div-5-div-26-p-2-quote-lg-l-2">यत् तु दृष्टिपथं प्राप्तं तन् मायेव सुतुच्छकम् ॥</l>
                            </lg>
                        </quote>'' इति॰</p>
                    <p xml:id="dn-pātañjalayogaśāstra-body-div-5-div-26-p-3">यदा तु सर्वे गुणाः कथमेकः शब्द एकमिन्द्रियमिति ---</p>
                </div>
                <div rend="large" type="sutra" xml:id="dn-sū.4.14">
                    <p xml:id="dn-sū.4.14-p">परिणामैकत्वाद् वस्तुतत्त्वम् (यो॰सू॰ ४।१४) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-28">
                    <p xml:id="dn-pātañjalayogaśāstra-body-div-5-div-28-p-1">प्रख्याक्रियास्थितिशीलानां गुणानां ग्रहणात्मकानां करणभावेनैकः परिणामः श्रोत्रमिन्द्रियं, ग्राह्यात्मकानां शब्दतन्मात्रभावेनैकः परिणामः शब्दो विषय इति, शब्दादीनां मूर्तिसमानजातीयानाम् एकः परिणामः पृथिवीपरमाणुस्तन्मात्रावयवस् तेषां चैकः परिणामः पृथिवी गौर्वृक्षः पर्वत इत्येवमादिर्भूतान्तरेष्वपि स्नेहौष्ण्यप्रणामित्वावकाशदानान्युपादाय सामान्यम् एकविकारारम्भः समाधेयः॰</p>
                    <p xml:id="dn-pātañjalayogaśāstra-body-div-5-div-28-p-2">नास्त्यर्थो विज्ञानविसहचरः, अस्ति तु ज्ञानम् अर्थविसहचरं स्वप्नादौ कल्पितमित्यनया दिशा ये वस्तुस्वरूपमपह्नुवते ज्ञानपरिकल्पनामात्रं वस्तु स्वप्नविषयोपमं न परमार्थतोऽस्तीति य आहुस्ते तथेति प्रत्युपस्थितमिदं स्वमाहात्म्येन वस्तु कथमप्रमाणात्मकेन विकल्पज्ञानबलेन वस्तुस्वरूपमुत्सृज्य तद् एवापलपन्तः श्रद्धेयवचनाः स्युः॰</p>
                    <p xml:id="dn-pātañjalayogaśāstra-body-div-5-div-28-p-3">कुतश्चैतद् अन्याय्यम् ---</p>
                </div>
                <div rend="large" type="sutra" xml:id="dn-sū.4.15">
                    <p xml:id="dn-sū.4.15-p">वस्तुसाम्ये चित्तभेदात् तयोर्विभक्तः पन्थाः (यो॰सू॰ ४॰१५) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-30">
                    <p xml:id="dn-pātañjalayogaśāstra-body-div-5-div-30-p-1">बहुचित्तालम्बनीभूतमेकं वस्तु साधारणं, तत् खलु नैकचित्तपरिकल्पितं नाप्यनेकचित्तपरिकल्पितं किंतु स्वप्रतिष्ठम्॰ कथं, वस्तुसाम्ये चित्तभेदात् धर्मापेक्षं चित्तस्य वस्तुसाम्येऽपि सुखज्ञानं भवत्यधर्मापेक्षं तत एव दुःखज्ञानम् अविद्यापेक्षं तत एव मूढज्ञानं सम्यग्दर्शनापेक्षं तत एव माध्यस्थ्यज्ञानमिति॰ कस्य तच्चित्तेन परिकल्पितम्॰ न चान्यचित्तपरिकल्पितेनार्थेनान्यस्य चित्तोपरागो युक्तः॰ तस्माद् वस्तुज्ञानयोर् ग्राह्यग्रहणभेदभिन्नयोर्विभक्तः पन्थाः॰ नानयोः संकरगन्धोऽप्यस्तीति॰</p>
                    <p xml:id="dn-pātañjalayogaśāstra-body-div-5-div-30-p-2">सांख्यपक्षे पुनर्वस्तु त्रिगुणं चलं च गुणवृत्तमिति धर्मादिनिमित्तापेक्षं चित्तैरभिसंबध्यते॰ निमित्तानुरूपस्य च प्रत्ययस्योत्पद्यमानस्य तेन तेनात्मना हेतुर्भवति॰ केचिद् आहुः॰ ज्ञानसहभूर् एवार्थो भोग्यत्वात् सुखादिवद् इति त एतया द्वारा साधारणत्वं बाधमानाः पूर्वोत्तरक्षणेषु वस्तुरूपमेवापह्नुवते॰</p>
                </div>
                <div rend="large" type="sutra" xml:id="dn-sū.4.16">
                    <p xml:id="dn-sū.4.16-p">न चैकचित्ततन्त्रं वस्तु तदप्रमाणकं तदा किं स्यात् (यो॰सू॰ ४।१६) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-32">
                    <p xml:id="dn-pātañjalayogaśāstra-body-div-5-div-32-p">एकचित्ततन्त्रं चेद् वस्तु स्यात् तदा चित्ते व्यग्रे निरुद्धे वास्वरूपमेव तेनापरामृष्टमन्यस्याविषयीभूतम् अप्रमाणकमगृहीतस्वभावकं केनचित् तदानीं किं तत् स्यात्॰ संबध्यमानं च पुनश्चित्तेन कुत उत्पद्येत ये चास्यानुपस्थिता भागास्ते चास्य न स्युर् एवं नास्ति पृष्ठमित्युदरमपि न गृह्येत॰ तस्मात् स्वतन्त्रोऽर्थः सर्वपुरुषसाधारणः स्वतन्त्राणि च चित्तानि प्रतिपुरुषं प्रवर्तन्ते तयोः संबन्धाद् उपलब्धिः पुरुषस्य भोग इति॰</p>
                </div>
                <div rend="large" type="sutra" xml:id="dn-sū.4.17">
                    <p xml:id="dn-sū.4.17-p">तदुपरागापेक्षित्वाच्चित्तस्य वस्तु ज्ञाताज्ञातम् (यो॰सू॰ ४॰१७) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-34">
                    <p xml:id="dn-pātañjalayogaśāstra-body-div-5-div-34-p-1">अयस्कान्तमणिकल्पा विषया अयःसधर्मकं चित्तम् अभिसंबन्ध्योपरञ्जयन्ति॰ येन च विषयेणोपरक्तं चित्तं स विषयो ज्ञातस्ततोऽन्यः पुनरज्ञातः वस्तुनो ज्ञाताज्ञातस्वरूपत्वात् परिणामि चित्तम्॰</p>
                    <p xml:id="dn-pātañjalayogaśāstra-body-div-5-div-34-p-2">यस्य तु तद् एव चित्तं विषयस्तस्य ---</p>
                </div>
                <div rend="large" type="sutra" xml:id="dn-sū.4.18">
                    <p xml:id="dn-sū.4.18-p">सदा ज्ञाताश्चित्तवृत्तयस्तत्प्रभोः पुरुषस्यापरिणामित्वात् (यो॰सू॰ ४।१८) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-36">
                    <p xml:id="dn-pātañjalayogaśāstra-body-div-5-div-36-p-1">यदि चित्तवत् प्रभुरपि पुरुषः परिणमेत् ततस् तद्विषयाश्चित्तवृत्तयः शब्दादिविषयवज् ज्ञाताज्ञाताः स्युः सदाज्ञातत्वं तु मनसस्तत्प्रभोः पुरुषस्यापरिणामित्वमनुमापयति॰</p>
                    <p xml:id="dn-pātañjalayogaśāstra-body-div-5-div-36-p-2">स्याद् आशङ्का चित्तमेव स्वाभासं विषयाभासं च भविष्यतीत्यग्निवत् ---</p>
                </div>
                <div rend="large" type="sutra" xml:id="dn-sū.4.19">
                    <p xml:id="dn-sū.4.19-p">न तत् स्वाभासं दृश्यत्वात् (यो॰सू॰ ४।१९) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-38">
                    <p xml:id="dn-pātañjalayogaśāstra-body-div-5-div-38-p">यथेतराणीन्द्रियाणि शब्दादयश्च दृश्यत्वान् न स्वाभासानि तथा मनोऽपि प्रत्येतव्यम्॰ न चाग्निरत्र दृष्टान्तः न ह्यग्निरात्मस्वरूपमप्रकाशं प्रकाशयति प्रकाशश्चायं प्रकाश्यप्रकाशकसंयोगे दृष्टः॰ न च स्वरूपमात्रेऽस्ति संयोगः किंच स्वाभासं चित्तमित्यग्राह्यमेव कस्यचिद् इति शब्दार्थः॰ तद्यथा स्वात्मप्रतिष्ठमाकाशं न परप्रतिष्ठमित्यर्थः स्वबुद्धिप्रचारप्रतिसंवेदनात् सत्त्वानां प्रवृत्तिर् दृश्यते --- क्रुद्धोऽहं भीतोऽहममुत्र मे रागोऽमुत्र मे क्रोध इति एतत् स्वबुद्धेरग्रहणे न युक्तमिति॰</p>
                </div>
                <div rend="large" type="sutra" xml:id="dn-sū.4.20">
                    <p xml:id="dn-sū.4.20-p">एकसमये चोभयानवधारणम् (यो॰सू॰ ४।२०) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-40">
                    <p xml:id="dn-pātañjalayogaśāstra-body-div-5-div-40-p-1">न चैकस्मिन् क्षणे स्वपररूपावधारणं युक्तं, क्षणिकवादिनो यद् भवनं सैव क्रिया तद् एव च कारकमित्यभ्युपगमः॰</p>
                    <p xml:id="dn-pātañjalayogaśāstra-body-div-5-div-40-p-2">स्यान् मतिः स्वरसनिरुद्धं चित्तं चित्तान्तरेण समनन्तरेण गृह्यत इति ---</p>
                </div>
                <div rend="large" type="sutra" xml:id="dn-sū.4.21">
                    <p xml:id="dn-sū.4.21-p">चित्तान्तरदृश्ये बुद्धिबुद्धेरतिप्रसङ्गः स्मृतिसंकरश् च (यो॰सू॰ ४।२१) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-42">
                    <p xml:id="dn-pātañjalayogaśāstra-body-div-5-div-42-p-1">अथ चित्तं चेच्चित्तान्तरेण गृह्येत बुद्धिबुद्धिः केन गृह्यते, साप्यन्यया साप्यन्ययेत्यतिप्रसङ्गः॰ स्मृतिसंकरश्च, यावन्तो बुद्धिबुद्धीनामनुभवास् तावत्यः स्मृतयः प्राप्नुवन्ति॰ तत्संकराच् चैकस्मृत्यनवधारणं च स्याद् इत्येवं बुद्धिप्रतिसंवेदिनं पुरुषमपलपद्भिर् वैनाशिकैः सर्वमेवाकुलीकृतम्॰ ते तु भोक्तृस्वरूपं यत्र क्वचन कल्पयन्तो न न्यायेन संगच्छन्ते केचित् तु सत्त्वमात्रमपि परिकल्प्यास्ति स सत्त्वो य एतान् पञ्च स्कन्धान् निक्षिप्यान्यांश्च प्रतिसंदधातीत्युक्त्वा तत एव पुनस्त्रस्यन्ति॰ तथा स्कन्धानां महन्निर्वेदाय विरागायानुत्पादाय प्रशान्तये गुरोरन्तिके ब्रह्मचर्यं चरिष्यामीत्य् उक्त्वा सत्त्वस्य पुनः सत्त्वमेवापह्नुवते॰ सांख्ययोगादयस्तु प्रवादाः स्वशब्देन पुरुषमेव स्वामिनं चित्तस्य भोक्तारमुपयन्तीति॰</p>
                    <p xml:id="dn-pātañjalayogaśāstra-body-div-5-div-42-p-2">कथम् ---</p>
                </div>
                <div rend="large" type="sutra" xml:id="dn-sū.4.22">
                    <p xml:id="dn-sū.4.22-p">चितेरप्रतिसंक्रमायास्तदाकारापत्तौ स्वबुद्धिसंवेदनम् (यो॰सू॰ ४।२२) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-44">
                    <p xml:id="dn-pātañjalayogaśāstra-body-div-5-div-44-p-1">अपरिणामिनी हि भोक्तृशक्तिरप्रतिसंक्रमा च परिणामिन्य् अर्थे प्रतिसंक्रान्तेव तद्वृत्तिमनुपतति॰ तस्याश् च प्राप्तचैतन्योपग्रहस्वरूपाया बुद्धिवृत्तेर् अनुकारिमात्रतया बुद्धिवृत्त्यविशिष्टा हि ज्ञानवृत्तिर् आख्यायते॰ तथा चोक्तम्॰</p>
                    <p xml:id="dn-pātañjalayogaśāstra-body-div-5-div-44-p-2">``<quote xml:id="dn-pātañjalayogaśāstra-body-div-5-div-44-p-2-quote">
                            <lg xml:id="dn-pātañjalayogaśāstra-body-div-5-div-44-p-2-quote-lg">
                                <l xml:id="dn-pātañjalayogaśāstra-body-div-5-div-44-p-2-quote-lg-l-1">न पातालं न च विवरं गिरीणां नैवान्धकारं कुक्षयो नोदधीनाम् ।</l>
                                <l xml:id="dn-pātañjalayogaśāstra-body-div-5-div-44-p-2-quote-lg-l-2">गुहा यस्यां निहितं ब्रह्म शाश्वतं बुद्धिवृत्तिमविशिष्टां कवयो वेदयन्ते</l>
                            </lg>
                        </quote>'' इति॰</p>
                    <p xml:id="dn-pātañjalayogaśāstra-body-div-5-div-44-p-3">अतश्चैतद् अभ्युपगम्यते ---</p>
                </div>
                <div rend="large" type="sutra" xml:id="dn-sū.4.23">
                    <p xml:id="dn-sū.4.23-p">द्रष्टृदृश्योपरक्तं चित्तं सर्वार्थम् (यो॰सू॰ ४।२३) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-46">
                    <p xml:id="dn-pātañjalayogaśāstra-body-div-5-div-46-p-1">मनो हि मन्तव्येनार्थेनोपरक्तं, तत् स्वयं च विषयत्वाद् विषयिणा पुरुषेणात्मीयया वृत्त्याभिसंबद्धं, तद् एतच्चित्तमेव द्रष्टृदृश्योपरक्तं विषयविषयिनिर्भासं चेतनाचेतनस्वरूपापन्नं विषयात्मकमप्य् अविषयात्मकमिवाचेतनं चेतनमिव स्फटिकमणिकल्पं सर्वार्थमित्युच्यते॰</p>
                    <p xml:id="dn-pātañjalayogaśāstra-body-div-5-div-46-p-2">तद् अनेन चित्तसारूप्येण भ्रान्ताः केचित् तद् एव चेतनम् इत्याहुः अपरे चित्तमात्रमेवेदं सर्वं नास्ति खल्व् अयं गवादिर्घटादिश्च सकारणो लोक इति॰ अनुकम्पनीयास्ते॰ कस्मात्, अस्ति हि तेषां भ्रान्तिबीजं सर्वरूपाकारनिर्भासं चित्तमिति॰ समाधिप्रज्ञायां प्रज्ञेयोऽर्थः प्रतिबिम्बीभूतस् तस्यालम्बनीभूतत्वाद् अन्यः॰ स चेद् अर्थश् चित्तमात्रं स्यात् कथं प्रज्ञयैव प्रज्ञारूपम् अवधार्येत॰ तस्मात् प्रतिबिम्बीभूतोऽर्थः प्रज्ञायां येनावधार्यते स पुरुष इति॰ एवं ग्रहीतृग्रहणग्राह्यस्वरूपचित्तभेदात् त्रयमप्य् एतज् जातितः प्रविभजन्ते ते सम्यग्दर्शिनस्तैर् अधिगतः पुरुषः॰</p>
                    <p xml:id="dn-pātañjalayogaśāstra-body-div-5-div-46-p-3">कुतश्च ---</p>
                </div>
                <div rend="large" type="sutra" xml:id="dn-sū.4.24">
                    <p xml:id="dn-sū.4.24-p">तद् असंख्येयवासनाभिश्चित्रमपि परार्थं संहत्यकारित्वात् (यो॰सू॰ ४।२४) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-48">
                    <p xml:id="dn-pātañjalayogaśāstra-body-div-5-div-48-p">तद् एतच्चित्तमसंख्येयाभिर्वासनाभिरेव चित्रीकृतम् अपि परार्थं परस्य भोगापवर्गार्थं न स्वार्थं संहत्यकारित्वाद् गृहवत्॰ संहत्यकारिणा चित्तेन न स्वार्थेन भवितव्यं, न सुखचित्तं सुखार्थं न ज्ञानं ज्ञानार्थमुभयमप्येतत् परार्थम्॰ यश्च भोगेनापवर्गेण चार्थेनार्थवान् पुरुषः स एव परो न परः सामान्यमात्रम्॰ यत् तु किंचित् परं सामान्यमात्रं स्वरूपेणोदाहरेद् वैनाशिकस्तत् सर्वं संहत्यकारित्वात् परार्थमेव स्यात्॰ यस्त्वसौ परो विशेषः स न संहत्यकारी पुरुष इति॰</p>
                </div>
                <div rend="large" type="sutra" xml:id="dn-sū.4.25">
                    <p xml:id="dn-sū.4.25-p">विशेषदर्शिन आत्मभावभावनानिवृत्तिः (यो॰सू॰ ४।२५) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-50">
                    <p xml:id="dn-pātañjalayogaśāstra-body-div-5-div-50-p">यथा प्रावृषि तृणाङ्कुरस्योद्भेदेन तद्बीजसत्तानुमीयते तथा मोक्षमार्गश्रवणेन यस्य रोमहर्षाश्रुपातौ दृश्येते तत्राप्यस्ति विशेषदर्शनबीजम् अपवर्गभागीयं कर्माभिनिर्वर्तितमित्यनुमीयते॰ तस्यात्मभावभावना स्वाभाविकी प्रवर्तते यस्याभावाद् इदमुक्तं स्वभावं मुक्त्वा दोषाद्येषां पूर्वपक्षे रुचिर्भवत्यरुचिश्च निर्णये भवति तत्रात्मभावभावना कोऽहमासं कथमहमासं किंस्विद् इदं कथंस्विद् इदं के भविष्यामः कथं वा भविष्याम इति॰ सा तु विशेषदर्शिनो निवर्तते कुतः चित्तस्यैवैष विचित्रः परिणामः, पुरुषस्त्व् असत्यामविद्यायां शुद्धश्चित्तधर्मैरपरामृष्ट इति॰ ततोऽस्यात्मभावभावना कुशलस्य निवर्तत इति॰</p>
                </div>
                <div rend="large" type="sutra" xml:id="dn-sū.4.26">
                    <p xml:id="dn-sū.4.26-p">तदा विवेकनिम्नं कैवल्यप्राग्भारं चित्तम् (यो॰सू॰ ४॰२६) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-52">
                    <p xml:id="dn-pātañjalayogaśāstra-body-div-5-div-52-p">तदानीं यद् अस्य चित्तं विषयप्राग्भारमज्ञाननिम्नम् आसीत् तद् अस्यान्यथा भवति कैवल्यप्राग्भारं विवेकजज्ञाननिम्नमिति॰</p>
                </div>
                <div rend="large" type="sutra" xml:id="dn-sū.4.27">
                    <p xml:id="dn-sū.4.27-p">तच्छिद्रेषु प्रत्ययान्तराणि संस्कारेभ्यः (यो॰सू॰ ४।२७) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-54">
                    <p xml:id="dn-pātañjalayogaśāstra-body-div-5-div-54-p">प्रत्ययविवेकनिम्नस्य सत्त्वपुरुषान्यताख्यातिमात्रप्रवाहिणश्चित्तस्य तच्छिद्रेषु प्रत्ययान्तराण्यस्मीति वा ममेति वा जानामीति वा न जानामीति वा॰ कुतः, क्षीयमाणबीजेभ्यः पूर्वसंस्कारेभ्य इति॰</p>
                </div>
                <div rend="large" type="sutra" xml:id="dn-sū.4.28">
                    <p xml:id="dn-sū.4.28-p">हानमेषां क्लेशवद् उक्तम् (यो॰सू॰ ४।२८) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-56">
                    <p xml:id="dn-pātañjalayogaśāstra-body-div-5-div-56-p">यथा क्लेशा दग्धबीजभावा न प्ररोहसमर्था भवन्ति तथा ज्ञानाग्निना दग्धबीजभावः पूर्वसंस्कारो न प्रत्ययप्रसूर्भवति॰ ज्ञानसंस्कारास्तु चित्ताधिकारसमाप्तिमनुशेरत इति न चिन्त्यन्ते॰</p>
                </div>
                <div rend="large" type="sutra" xml:id="dn-sū.4.29.">
                    <p xml:id="dn-sū.4.29.-p">प्रसंख्यानेऽप्यकुसीदस्य सर्वथा विवेकख्यातेर् धर्ममेघः समाधिः (यो॰सू॰ ४।२९) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-58">
                    <p xml:id="dn-pātañjalayogaśāstra-body-div-5-div-58-p">यदायं ब्राह्मणः प्रसंख्यानेऽप्यकुसीदस्ततोऽपि न किंचित् प्रार्थयते॰ तत्रापि विरक्तस्य सर्वथा विवेकख्यातिरेव भवतीति संस्कारबीजक्षयान् नास्य प्रत्ययान्तराण्युत्पद्यन्ते तदास्य धर्ममेघो नाम समाधिर्भवति॰</p>
                </div>
                <div rend="large" type="sutra" xml:id="dn-sū.4.30.">
                    <p xml:id="dn-sū.4.30.-p">ततः क्लेशकर्मनिवृत्तिः (यो॰सू॰ ४।३०) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-60">
                    <p xml:id="dn-pātañjalayogaśāstra-body-div-5-div-60-p">तल्लाभाद् अविद्यादयः क्लेशाः समूलकाषं कषिता भवन्ति कुशलाकुशलाश्च कर्माशयाः समूलघातं हता भवन्ति॰ क्लेशकर्मनिवृत्तौ जीवन्नेव विद्वान् विमुक्तो भवति कस्मात्, यस्माद् विपर्ययो भवस्य कारणम्॰ न हि क्षीणविपर्ययः कश्चित् केनचित् क्वचिज् जातो दृश्यत इति॰</p>
                </div>
                <div rend="large" type="sutra" xml:id="dn-sū.4.31">
                    <p xml:id="dn-sū.4.31-p">तदा सर्वावरणमलापेतस्य ज्ञानस्यानन्त्याज् ज्ञेयमल्पम् (यो॰सू॰ ४।३१) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-62">
                    <p xml:id="dn-pātañjalayogaśāstra-body-div-5-div-62-p-1">सर्वैः क्लेशकर्मावरणैर्विमुक्तस्य ज्ञानस्यानन्त्यं भवति॰ आवरकेण तमसाभिभूतमावृतमनन्तं ज्ञानसत्त्वं क्वचिद् एव रजसा प्रवर्तितम् उद्घाटितं ग्रहणसमर्थं भवति॰ तत्र यदा सर्वैरावरणमलैरपगतं भवति तदा भवत्य् अस्यानन्त्यम्॰ ज्ञानस्यानन्त्याज् ज्ञेयमल्पं संपद्यते यथाकाशे खद्योतः॰ यत्रेदमुक्तम् ---</p>
                    <p xml:id="dn-pātañjalayogaśāstra-body-div-5-div-62-p-2">``<quote xml:id="dn-pātañjalayogaśāstra-body-div-5-div-62-p-2-quote">
                            <lg xml:id="dn-pātañjalayogaśāstra-body-div-5-div-62-p-2-quote-lg">
                                <l xml:id="dn-pātañjalayogaśāstra-body-div-5-div-62-p-2-quote-lg-l-1">अन्धो मणिमविध्यत् तमनङ्गुलिरावयत् ।</l>
                                <l xml:id="dn-pātañjalayogaśāstra-body-div-5-div-62-p-2-quote-lg-l-2">अग्रीवस्तं प्रत्यमुञ्चत् तम् अजिह्वोऽभ्यपूजयत् ॥</l>
                            </lg>
                        </quote>'' इति॰</p>
                </div>
                <div rend="large" type="sutra" xml:id="dn-sū.4.32">
                    <p xml:id="dn-sū.4.32-p">ततः कृतार्थानां परिणामक्रमसमाप्तिर्गुणानाम् (यो॰सू॰ ४॰३२) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-64">
                    <p xml:id="dn-pātañjalayogaśāstra-body-div-5-div-64-p-1">तस्य धर्ममेघस्योदयात् कृतार्थानां गुणानां परिणामक्रमः परिसमाप्यते न हि कृतभोगापवर्गाः परिसमाप्तक्रमाः क्षणमप्यवस्थातुम् उत्सहन्ते॰</p>
                    <p xml:id="dn-pātañjalayogaśāstra-body-div-5-div-64-p-2">अथ कोऽयं क्रमो नामेति ---</p>
                </div>
                <div rend="large" type="sutra" xml:id="dn-sū.4.33">
                    <p xml:id="dn-sū.4.33-p">क्षणप्रतियोगी परिणामापरान्तनिर्ग्राह्यः क्रमः (यो॰सू॰ ४॰३३) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-66">
                    <p xml:id="dn-pātañjalayogaśāstra-body-div-5-div-66-p-1">क्षणानन्तर्यात्मा परिणामस्यापरान्तेनावसानेन गृह्यते क्रमः न ह्यननुभूतक्रमक्षणा पुराणता वस्त्रस्यान्ते भवति नित्येषु च क्रमो दृष्टः॰</p>
                    <p xml:id="dn-pātañjalayogaśāstra-body-div-5-div-66-p-2">द्वयी चेयं नित्यता कूटस्थनित्यता परिणामिनित्यता च॰ तत्र कूटस्थनित्यता पुरुषस्य॰ परिणामिनित्यता गुणानाम्॰ यस्मिन् परिणम्यमाने तत्त्वं न विहन्यते तन् नित्यमुभयस्य च तत्त्वानभिघातान् नित्यत्वम्॰ तत्र गुणधर्मेषु बुद्ध्यादिषु परिणामापरान्तनिर्ग्राह्यः क्रमो लब्धपर्यवसानो नित्येषु धर्मिषु गुणेष्वलब्धपर्यवसानः॰ कूटस्थनित्येषु स्वरूपमात्रप्रतिष्ठेषु मुक्तपुरुषेषु स्वरूपास्तिता क्रमेणैवानुभूयत इति तत्राप्यलब्धपर्यवसानः शब्दपृष्ठेनास्तिक्रियाम् उपादाय कल्पित इति॰</p>
                    <p xml:id="dn-pātañjalayogaśāstra-body-div-5-div-66-p-3">अथास्य संसारस्य स्थित्या गत्या च गुणेषु वर्तमानस्यास्ति क्रमसमाप्तिर्न वेति॰ अवचनीयम् एतत् कथमस्ति प्रश्न एकान्तवचनीयः सर्वो जातो मरिष्यतीति ओं भोः इति॰</p>
                    <p xml:id="dn-pātañjalayogaśāstra-body-div-5-div-66-p-4">अथ सर्वो मृत्वा जनिष्यत इति विभज्यवचनीयमेतत्॰ प्रत्युदितख्यातिः क्षीणतृष्णः कुशलो न जनिष्यत इतरस्तु जनिष्यते॰ तथा मनुष्यजातिः श्रेयसी न वा श्रेयसीत्येवं परिपृष्टे विभज्य वचनीयः प्रश्नः पशून् अधिकृत्य श्रेयसी देवान् ऋषींश् चाधिकृत्य नेति॰ अयं त्ववचनीयः प्रश्नः संसारोऽयमन्तवान् अथानन्त इति॰ कुशलस्यास्ति संसारक्रमसमाप्तिर्नेतरस्येति अन्यतरावधारणे दोषः तस्माद् व्याकरणीय एवायं प्रश्न इति॰</p>
                    <p xml:id="dn-pātañjalayogaśāstra-body-div-5-div-66-p-5">गुणाधिकारक्रमसमाप्तौ कैवल्यमुक्तं तत्स्वरूपम् अवधार्यते ---</p>
                </div>
                <div rend="large" type="sutra" xml:id="dn-sū.4.34">
                    <p xml:id="dn-sū.4.34-p">पुरुषार्थशून्यानां गुणानां प्रतिप्रसवः कैवल्यं स्वरूपप्रतिष्ठा वा चितिशक्तिरिति (यो॰सू॰ ४।३४) ।</p>
                </div>
                <div type="commentary" xml:id="dn-pātañjalayogaśāstra-body-div-5-div-68">
                    <p xml:id="dn-pātañjalayogaśāstra-body-div-5-div-68-p">कृतभोगापवर्गाणां पुरुषार्थशून्यानां यः प्रतिप्रसवः कार्यकारणात्मकानां गुणानां तत् कैवल्यं, स्वरूपप्रतिष्ठा पुनर्बुद्धिसत्त्वानभिसंबन्धात् पुरुषस्य चितिशक्तिरेव केवला, तस्याः सदा तथैवावस्थानं कैवल्यमिति॰</p>
                    <trailer xml:id="dn-pātañjalayogaśāstra-body-div-5-div-68-trailer">इति श्रीपातञ्जले सांख्यप्रवचने योगशास्त्रे व्यासभाष्ये कैवल्यपादश्चतुर्थः ४॰</trailer>
                </div>
            </div>
        </body>
    </text>
</TEI>
